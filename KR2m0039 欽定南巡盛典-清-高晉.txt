#+TITLE: 欽定南巡盛典-清-高晉
#+DATE: 2016-06-11 12:22:35
#+SOURCE: github.com/kanripo/KR2m0039 master 1ed0b819                
　欽定四庫全書
　欽定南巡盛典卷首上
　御製南巡記(乾隆四十九年三月/)
　舉大事者有宜速而莫遲有宜遲而莫速於宜速而遲
　必昧機以無成於宜遲而速必草就以不達能合其宜
　者其惟敬與明乎敬者敬
天明者明理敬
天斯能愛民明理斯能體物千古不易之理也予臨御五
　十年凡舉二大事一曰西師一曰南巡西師之事所為
　宜速而莫遲者幸賴
天恩有成二十餘年疆宇安晏兹不絮言若夫南巡之事
　則所為宜遲而莫速者我
皇祖六度南巡予藐躬敬以法之兹六度之典幸成亦不
　可以無言我
皇祖蕩蕩難名予藐躬瞠乎景仰述且弗能作於何有然
　而宜遲莫速之義則不可不明示予意也盖南巡之典
始行于十六年辛未是即遲也南巡之事莫大扵河工
而辛未丁丑两度不過勅河臣慎守修防無多指示亦
所謂遲也至於壬午始有定清口水誌之諭(向来河臣/率皆靳拆)
(清口恐干多費工料之議洪湖盛漲則開五壩下河一/帶無嵗不被偏灾自壬午三次南巡始定髙堰五壩水)
(誌髙一尺清口即開放十丈為凖俟秋汎後洪湖水勢/既定仍如常接鑲口門嗣是河臣恪守此法數十年來)
(下河免受水患/田廬並資保䕶)丙申乃有改遷陶荘河流之為(向来清/口每慮)
(黄水倒漾康熙己夘春口迤皇祖南巡陶荘親莅河干/閲視形勢    命扵清    西隔岸挑    引河𨗳黄)
(使北因河臣董安國開放過早施復淤墊其後庚辰辛/己壬辰甲午以及雍正庚戌厯    命大臣㑹同河臣)
(籌勘挑辦功迄未就嗣以黄水倒灌舍開陶荘引河更/無善策丙申春諭令河臣薩載詳悉履勘繪圖貼説往)
(返指示即於是年秋興工至丁酉仲春蕆事開放新河/大溜暢達既免黄流倒漾之虞兼收清水刷沙之益因)
(命建詳河神廟以答/神祐  見御製碑訖)　庚子遂有改築浙江石塘之工
(浙江海塘自戴家橋迄西皆柴塘不足資鞏䕶庚子南/巡親臨閲視因飭該督撫于老鹽倉一帶改建魚鱗石)
(塘仍諭令存留舊有柴塘以為重門保障辛丑壬寅等/年陸續採辦石料勘估建築至癸卯八月該督撫富勒)
(渾福崧等奏報石塘三千/九百四十丈全行告竣)今甲辰更有接築浙江石塘
之諭(浙江海塘老鹽倉一帶魚鱗石塘雖已全竣而章/家菴以西惟藉范公塘土隄一道衞䕶形勢单薄)
(不足以資捍禦因先期傳諭該督撫詳晰籌畫採石鳩/工兹甲辰南巡親臨指示不惜百餘萬帑金降㫖一律)
(接築石塘俾濵海/黔黎永資樂利)至於髙堰之増卑易磚(庚子南巡閱/視髙家堰工)
(據薩載請将三堡六堡等卑矮磚工加髙予以磚工究/不若石工之經久因命毋惜帑費一律改建石工分年)
(修甃以兾/永逺鞏固)徐州之接築石堤並山(丁丑壬午乙酉三次/南巡均至徐城閲視)
(河工形勢次第籌辦添甃石堤俱用石十七層以資鞏/固其舊冇石工三段長九百七十餘丈較之丁丑新建)
(石堤短少二三層於庚子南巡時命嵇璜薩載㑹勘一/律加髙十七層又自韓山至奎山一帶向止土堰兹亦)
(一律接築石堤四百五十丈/直連山脚俾濵河永保安居)無不籌度咨諏得宜而後
行是皆遲之又遲不敢欲速之為夫臣之事君其有知
不可而强諍者鮮矣河工闗係民命未深知而謬定之
庸碌者惟遵㫖而謬行之其害可謄言哉故予之遲之
又遲者以此而深懼予之子孫自以為是而後之司河
者之隨聲附和而且牟利其間也與其有聚斂之臣寧
有盗臣在他事則可在河工則不可河工而牟利宣洩
必不合宜修防必不堅固一有疎虞民命繫焉此而不
慎可乎然而為君一二日萬㡬胥待躬親臨勘而後剔
其弊日不暇給焉則仍應於敬
明理根本處求之思過半矣予之舉两大事而皆幸以
有成者其在斯乎其在斯乎若夫察吏安民行慶施恵
羣臣所頌以為亟美者皆人君本分之應為所謂有孚
恵心勿問元吉予嘗以此自朂也至於克己無欲以身
率先千乘萬騎雖非扈蹕所能減而體大役衆俾皆循
法而不擾民亦亟其難矣斯必有以振其綱而挈其要
然後可以行無事而胥得宜寔總不出敬明两字而已
故兹六度之巡攜諸皇子以来俾視予躬之如何無欲
也視扈蹕諸臣以至僕役之如何守法也視地方大小
吏之如何奉公也視各省民人之如何瞻覲親近也一
有不如此此可言南巡而西師之事更不必言矣敬告
後人以明予志
　　(臣/)等伏讀乾隆四十九年
御製南巡記大哉
皇言式型海㝢維時恭遇我
皇上六巡江浙
駐蹕行軒
　親灑宸翰凡先後
　時巡要㫖焕乎如掲日月而行仰見
　聖天子敬
天法
祖之鴻規
　奎章彪炳永垂萬禩矣臣等竊由
　御製遲速之論恭繹
　平定两金川凖噶爾囘部方略
　聖謨
　睿算疊奏
　膚功悉與
　記文宜速莫遲之訓相脗合臣等愚昩之見既已曠若
　　　發矇兹恭纂
　南巡盛典凡察吏安民行慶施恵諸大政見於
　省方時者至鉅至隆寔為曠古所未有而尤於河防海
　　　塘之修治仰窺
　鴻猷碩畫悉本諸
　宵旰之憂勤其間
　親臨相度
　指示機宜自辛未以迄甲辰行之以漸要之以久然後
　　　長慶安瀾而益臻康乂誠有如
　聖訓所謂宜遲莫速者而
　宸𠂻淵黙猶兢兢於敬
天明理之本原則所謂
　皇極之敷言是彛是訓于
帝其訓者無以加兹而諸臣之稟承
　聖諭宣力効勤要不過是訓是行以仰副
　髙深扵萬一爾臣等纂輯
　盛典成書謹遵
　㫖恭録
　御製南巡記及乾隆三十六年
　御製南巡盛典序冠諸簡端實足以總全書之綱領為
　　萬世之法式云臣阿桂臣和珅臣王杰臣薫誥臣
　　　福康安臣慶桂拜手稽首謹跋
　御製南巡盛典序(乾隆三十六年正月/)
　南巡盛典之作非朕志也兩江總督髙晉輯書既成始
　以入告念已成事不可止第南巡所經非獨江南也若
　他省踵為之不益䋣且贅乎遂下軍機大臣議則請令
　浙江山東直𨽻督撫録其事系南巡者裒付髙晉都為
　一書斯體偹而文省乃俞之越嵗而薈纂蕆事復郵進
　以序請朕惟南巡之典亦遹率我
皇祖成憲祗奉
慈寧宣祺𨗳豫而民隱遐阻以勤以安不自暇逸廼肇自
　冀兗達于淮海之域溯乾隆辛未以暨乙酉盖四莅焉
　於凡風土之物宜吏治之善否民生之利病既諏覽而
　規措之而所在耆庶婦孺臚懽祝
釐前于後喁趼項相望繄兹林總親愛之誠每見益摯然
　敬惟
聖母春秋髙而江浙經涂數千里頓置煩數非所以適
頤養也爰於四巡迴蹕時靣勅東南諸大吏勿更以南巡
　籲亦既衆喻之矣輯書者顧因是有言曰曩者鑾輅時
　至慶恵迭行淪浹肌髓兹臣民顒跂懇欵既弗克申則
　鴻典茂儀非是莫紀愷澤良政非是莫著碩畫深逺非
　是莫循大文炳鑠非是莫偹予曰不然朕法
祖省方承
志尊飬惟其實不惟其文若夫慶賜所頒治要所舉咨度
　所周罔不布在詔令洽于人心而觀風察聲以時賡識
　大者掲諸石餘亦鋟詩文各集中尚不欲與文士競短
　長奚以是敷敶扢搉為哉惟是翕河遵海係於澤國民
　寧者綦鉅朕親履相度定清口水誌以衛下河培海塘
　坦簍以騐沙漲與夫徐州之隄㣲湖之牐及諸河防興
　作皆蘄於灑澹康乂綜而編孴之俾有司知所稽式亦
　固其宜且使諸有土大小吏憬然於巡守本意各慎厥
　職阜厥民不啻朕之入疆考詢毋忘毋怠而朕㡬暇披
　覽及之亦不啻蒼赤之瞻就依戀時在目前則是書又
　未嘗不可作然朕之志實在彼而不在此序而付之剞
　劂則從
皇祖序幸魯盛典例也
　　恭進
欽定南巡盛典表(乾隆五十六年十二月初八日/)
　　(臣/)等奉
𠡠纂輯
南巡盛典書成謹奉表恭
　進者伏以
乾符握健帝車運為柄之衡
皇極敷彛寰庶殷近光之願
　省方設教象中正以大觀
　申命隨風取潔齊於重㢲是以負書荷劔軒裳訪道
　　之踪刻玉披圖虞采紀逰之牒五嶽則文傳科斗
　　禹迹方行雙魚則輯瑞竹書湯馳不越然欲嵩瀛
　　效祉開椿笇之
八旬虹電揚暉衍𤓰祥之
五代三千里河清海潤億姓孚顒五十年陽煦春涵
六􁐫懋舉夐乎尚矣未有如
　　今日之盛也欽惟我
　皇上福基姒範
　　勤勅堯㡬
　　合運㑹世而綂於元璿圖䖍鞏
　　得位禄名以歸之夀泰筴洪延疆開䓗雪之途鴈臣
　　　北嚮聲訖居風之國䳒瘴南諧
　業業兢兢使安益安而治益治
巍巍蕩蕩非道可道而名可名盖惟
　不息自强
　無逸作所東西朔南暨即康常厪民依雨晹燠寒時
　　　屢省時勤
　法駕敷天裒對升中則􁇫視髙山向海朝宗登祇則津
　　　連㭊木依京遼瀋瞻
王迹於肇基祝嘏臺懐普佛光於慧照
　帝謂淮海維揚州之域尤切疇咨人思天日為
　聖人之容倍深望
　幸粤自辛未之嵗聚扵甲辰之春四奉
慈寧六繩
祖武宵雅卷阿之詠車庶馬閑青陽月令之辰布徳和令
　　　春祺首路井㕓披三輔之圖雨盖隨車
　綸綍下十行之詔歌聞夏諺自纓笏以及士民景媚春
　　　臺由齊魯而達吳越
　躬臨瀆澨
　靣授宣房定水誌以瀉懸洪壩開十丈徙引河以疏倒
　　　漾沙刷㡬層易三堡六堡之磚工建魚鱗而甃石
　　　相韓山奎山之土堰改鴈齒而築堤溯自絶域探
　　　源視星槎而更逺方兹鉅工底績搴茭玉而無勞
　　　載
　莅瀛壖實屏浙水始老塩倉而剏建三千丈列碣重門
　　　接范公塘以増修百萬金鳩材庀事東南保障耕
　　　桑樂業于嘉湖南北漲坍薪楗收功於龕赭河千
　　　里一曲波平竹箭之流海百谷之王壑浄鯷鮹之
　　彩此皆
求寧乙夜惟遲乂遲而斯合機宜所由效順寅方雖難
　　乎難而悉臻美善者也若夫
恩覃輦道
恵洽編黎裕粒食于茨檐毎蠲丁賦厪芻粮於袀服重
　　賚鏹金道右鳩笻扶杖而寵沾榖帛班行鷺侣結
　　綬而
褒被璽書第詞賦于青衿榮搴桂譜軫誦絃於白屋額
　　擴芹宫
頒天上之寳書瑶華逺載起水心之延閣壁府分儲日
　　觀雲蠻砰隐則禮成檢岱金絲玉簡淵源則道契
　　升堂而况黜供頓之華
儉惟仍舊給堊丹之費
錫有頻蕃剪燭
安艫匭牘必勤夫
批荅鋪棻綺陌湖山盡入于
賡吟風麗日暄帶陽春之有脚壌韶轅頀福函夏以無
　　方是以萬祥應圖三靈蕃祉宜蠶宜稻合春鋤秋
　　杼以綏豐夀世夀人偕東棗西桃而獻瑞河如明
　　鏡榮光生貝闕之宫海不揚波息浪逮麟州之水
　　憑江魚而送喜飛章正達夫
属車快若木之凝華
　潢胄又添夫奕葉紀嵗陽於先庚後甲
天行符三日之期
宅皇心于夕惕朝乾
時成合六陽之數允冝丹青流絢臚萬國之歡心翠琬
　　鐫芳作億年之盛典臣等才慙塵代識陋扣槃展
渥慶於鴻儀先豫逰而誌喜扈末班于
　豹仗親
指授而宣謨且也恭繹
奎文竊揆
宸念掲敬明之两字事並大於西師
　頒稽式為一書典亦從夫
幸魯考前次畺臣經進曽裒甲乙之編欣今兹策府重新
　　　櫽括
　時㡬之勅分門㭊類昉自卿雲晨露之歌㫖逺詞文陋
　　　彼白鴈赤麟之瑞敬呈
　御覽伏候
　睿裁一百卷琅函増秘
　皇春並焕乎文章
　萬六載夀㝢方新華祝同深夫衢壌佇見化騰雪徼豈
　特江州海島被入疆有慶之
　隆庥從兹珍弆蘭臺庶使登岱翕河闡揚厲無前之
　偉績臣等無任瞻
　天仰
　聖激切屏營之至謹奉表恭進以
　聞
　　　進
　南巡盛典前編表(两江總督髙晉等謹撰/附錄)
　　　(臣/)等誠懽誠忭稽首頓首上言伏以哲后勤民首
　　　重巡方之大典盛王建極式昭輯瑞之隆文紀刻
　　　玉於堯年榮河焕彩考披圖於舜陛卿靄騰輝禹
　　　功載自塗山慶四方之和㑹周頌歌夫喬嶽朝萬
　　　國之衣冠並皆著美於詩書允足垂光於史冊盖
　　　惟法天行以緯化長綿不息之神順輿望以宣猷
　　　大沛如春之澤皇王一轍今古同符非如賜酺殿
　　　庭僅綴頌揚之什銘功泰岱但傳封禅之書者也
　　　洪惟
聖祖仁皇帝
　恩覃九有
　化洽三無
　問俗東南一徳慶賡颺之盛
　采風江海六巡行補助之文既两大之同流實萬年之
　　　垂裕欽惟
　皇帝陛下
　　治焕重離
　　功符出震巍巍蕩蕩仰
　帝徳之難名繼繼承承紹
鴻圖而大振纘
列聖無窮之統緒丕冐海隅日出之間擴
前王未有之版章宣威月竁天方而外既憲
天以祇事三靈叶大順之祥爰率
祖以攸行萬葉肇貽謀之善自
　御極之十六載暨於三十年四勤
　法駕敬奉
安輿欣愛日之舒長洽敷天之裒對
　九重隆孝治偹尊養以豫
慈寧五載重時巡合曕就而申華祝時則春風鼓盪晴日
　　　暄和
　青旗徐展於京郊
　彩仗遥迎於鎮嶽經鄒魯以臨吳地道路騰歡由淮
　　甸而莅海邦神靈効順迓
六飛之四幸欣瞻九九
龍車呼
萬嵗之三聲競拜雙雙
豹尾則有十行
温詔施雨露以均霑五色祥雲捧
絲綸而下逮
天章炳焕懸日月之輝煌
睿藻繽紛燦雲霞之綺麗或蠲租免賦而三年蓄積益
　　擅豐盈或
賜帑留漕而四省倉箱倍資饒裕若夫河光獻瑞開億
　　萬年底定之勲海水恬瀾貽千百世奠安之福並
　　荷
宸謨之指畫屡蒙
　聖訓之周詳載圖繪以流傳著堤塘之鞏固至於燔柴
　　　望秩懐柔次及於百神賞爵褒功繒帛遞加於三
　　　老擢英才於五字
　　講幄揆文陳大閲於六師
　　行圍奮武通程塗於水陸𨗳先記里之車考名勝於
　　　山川用佐輿圖之志以及廷臣之奏疏大吏之敷
　　　陳莫不上達
　聖聰仰邀
　天鑒是惟我
　　國家太和洋溢治化光昭
　闓澤旁流
　湛恩普被百數十年重熙累洽天下同風二萬餘里納
　　　欵輸誠太平一綂
　皇上於以上繩
祖武俯順民心歡情連兾兖之區喜氣徹斗牛之域青疇
　　　綠野競傳夏諺之聲白叟黄童徧洽春臺之樂固
　　並王謨帝典垂萬古以常新應同玊檢金函夀千
　　秋而不朽臣等欽承
俞㫖彚集纂修自畿輔而三齊越江淮而两浙恭載
四巡大典用昭萬世宏謨類分一十二門帙成百二十
　　卷輕塵益岱祇慚蠡測管窺弱霧輸溟敢擬皋颺
　　益之伏願
　璇圖永固
　金鏡髙懸玉軸牙籖
宸覽每勤於乙夜松窻雲楝
睿裁遍訪於酉陽錫
御製之序文偹珍蔵於琬琰彰
聖朝之典則耀符采於星辰祝
萬夀以無疆日升川至荷
一人之有道海晏河清百福呈祥集三多而受祉九如
　　衍慶並萬寳而登豐則近光者喜溢燕雲詎惟浙
　　水東西嵗嵗企
省方之駕被潤者澤覃魯甸不特大江南北年年懐望
幸之情矣臣等無任瞻
天仰
聖踴躍懽忭之至謹奉
　表恭
　進以
聞
　　進
南巡盛典續編表(两江總督薩載等謹撰/附録)
　　臣等誠懽誠忭稽首頓首上言伏以瑞炳璿圖軒
　　后垂裳而播化祥凝翠牒伊耆刻玊而承庥修禮
　　器於虞書山川奠績徵豫逰於夏諺箕畢臚歡雲
　　祇肅天乙之壇獻令傳於子籙和㑹著姬宗之憲
　　懐柔溯自周京莫不彪彩金圅泰媪賚十華之劵
　　蜚文碧檢員靈恢九囿之符綿寳□以掦徽燦縹
　　囊而紀實從未有
乾行協健乘五位而鸞輅彌勤
離照懸輝馭六飛而龍光載錫如
　今日者也欽惟
皇帝陛下
　巍焕崇模
　清寧合撰
　撫辰調燭暢八表之淳風
　　握鏡陳樞萃三靈之榮貺
　聲教被蜵涓蠖濩亭毒均敷
　徳威震烏滸狼㬻昄章式廓宏堂構而敬繩
祖武時乃有功
　軫宵旰以廣裕民寧所其無逸四勤
　灋駕溯重光以迄旃蒙載啟
　鑾輿繇畿輔而臨江介
　隆施茂浃
　闓澤旁霑裒
　盛典以成書卿靄絢赤文緑字弁
　奎章而錫序榮光耀錦贉牙籖固已炳炳麟麟邁岱嶺
　　　雲封之紀豈直熊熊奕奕嫓峒山虹宛之文猶復
　俯眷輿忱屢慰蒼黎之嚮日頻勞
　睿慮親籌河海之安瀾爰自庚子初春更屆甲辰紀嵗
　翠華重莅歡騰萬姓嵩呼
　玉輅時巡慶溢九衢華祝下金隄之竹楗靈源探噶達
　　素而西甃錦石之鱗塘巨障鞏老塩倉以下風恬
　　河曲龍堂偃千里之波日麗瀛壖鯷壑静三亹之
　　浪
念絲粟皆闗民力
特頒少府之金
謂糧芻悉本田功預截
神倉之漕十行
温詔
　帷宫捐刻鏤之華四野熙春供億減輸将之額記法
　　㢘於
　屏扆鏘洋黻佩之班禮嶽瀆以琮璜砰隠淵祥之氣
　　爰乃展隆儀而近
　聖道範親承懋
謙徳以尊師心源黙契
賜琅函於秘府三閣雲連増髦士於黌宫四門風動第
　　鳬趨之嘉頌
　授緗簡而薇省羅英嫻虎旅於承平
　御玉帳而柳營講武榮分縑粟尤殷
　問嵗於黄衣
　寵賚旌題特重書年於絳老承歡
　寳輦三章咏麟趾之仁送喜
　璇宫五世衍螽斯之慶
　時㡬勅命封章勤答於
　　星廬
　仁智歸懐篇什頻宣於
　　雲幄潄金壺而
　濡翰琳琅騰七曜之輝秉瑶管以
　摛文橐籥啟兩儀之秘
　敬
天明理闡五十年兢業之神
　體物愛民垂億萬載訓行之凖葢惟
　古稀天子久於道而百度惟貞
首出聖人入其疆而兆民有慶
仁滂施茂符川岳之髙深
典鉅儀崇竝日星之焕爛有事則先庚夙
駕匪惟舉以五年無私而令甲頒
恩洵足超乎百代編儲金匱光華燭牛斗之躔輯彚璣
　　囊矩範協乾坤之度有冊有典告於文人是經是
　　程歸於
皇極謹奉
五六巡之隆軌續成一百卷之新書體裁悉凖乎前幀
　　帙有恢其朔宏綱鉅目玢璘鐫
王㑹之圖合璧聫珠閶闔展
帝車之轂紀休風於禹甸不數銀䋲金薤之蔵誌
渥慶於堯樽夐超玊匭靈書而上臣等識同窺管難以
　　繪天地之容智類挈瓶未易測滄瀛之量仰
鴻鈞之迭運新而又新欽
龍徳之時乘旦兮復旦快編摩之就列慚挂漏之猶多
　　恭候
睿裁敬呈
御覽伏願
飭蘭臺而檢校
指示南針貯蓬觀以繙紬輝煌東璧從此就瞻靡懈逰
　　萬八千嵗之春秋纂撰方新軼七十二家之紀載
　　介
純禧而益劭奏河清河晏以書祥慶
聖夀之無疆賡日升月恒而拜頌臣等無任瞻
天仰
聖踴躍歡忭之至謹奉
　表恭
　進以
聞
欽定四庫全書
欽定南巡盛典卷首下
　　凡例
　　一恭纂
南巡盛典前編成於乾隆三十三年始因原任两江總
　　督臣髙晉於
四巡旋蹕後輯書呈
覽所纂祗係江南一省經軍機大臣大學士臣傅恒等
　　奉
命校閲乃請以
幸浙諸大典與經過之直𨽻山東二省事系
南巡者令髙晉等裒為一書於是薈萃成編分門十二
　　曰
恩綸曰
天章曰
蠲除曰河防曰海塘曰祀典曰
褒賞曰
籲俊曰
閲武曰程途曰名勝曰奏議凡百二十巻自辛未至乙
　　酉
四巡鉅典俱已敬謹臚載而庚子甲辰两次
南巡各事宜則續纂於两江總督臣薩載其書與髙晉
　　所輯者别為一編雖體例相仿而未能畫一且程
　　途名勝各門又多與前編重複今臣等遵
㫖合纂謹就前後兩編刪節其重複者整齊其未畫一
　　者叅訂彚修期於賅備
　　一前編
　呈進於辛夘之嵗仰荷
御製序文冠諸卷首所以規吏職而軫民隱者無㣲不
　　燭而河工海塘闗係江浙民生尤鉅是以定清口
　　之水誌培柴塘之坦簍及一切河防隄牐自乙酉
　　以前之
　睿畫固已著在
　宸章至若新開陶荘引河改築浙江石塘
　咨諏籌度屢省乃成本於敬
天明理者則又備於
　御製南巡記今恭錄以冠卷首仍敬列前編
　御製序於次盖一著
　六巡要㫖一為前編弁言並焕簡端益昭美善
　　　一髙晉薩載前後所纂各門並列
　恩綸於第一
　天章於第二盖以
　六龍将駕
　天語先傳五禮既修
　帝歌庸作用是釐為次第依類分編但臣等恭校
　欽定諸書裒入四庫者稽其凡例類皆以
　天章冠首今是書彚纂進
　　呈伏俟
　欽定後即繕帙装函歸於四庫自應改從畫一爰敬録
　天章於各門之首而謹輯
　恩綸以繼之
　　　一髙晉等所輯
　天章均以薈萃
　篇題卷帙宏富為主臣等伏思
　御製諸集臚載大全久已昭播寰區炳如星日是編為
　省方盛典與
　御集體例有别恭繹
　南巡記以敬
天法
祖為懐凡翕河奠海察吏安民無時不上厪
　宸𠂻屢形
　吟咏今具於卷内敬謹繕錄此外則凡
　巡蹕經臨之處名區勝跡法戒所闗亦依次編列臣等
　　　敬誦
敷言主於
訓行奕禩不敢僅事抄謄故視原帙較為省約云
　　一髙晉等所輯
天章於
御製詩外兼繕録
御製文臣等恭讀
閲海塘記浙海神廟碑文陶荘河神廟碑記仰見
睿謩廣運
籌畫安瀾所以審事機乘時㑹盡人力以奠澤國民生
　　於康乂者大哉
王言洵可垂之乆逺至若
鑒重修之侵冐則有荆山橋記訂千古之疑訛則有濟
　　水泮池廣陵茅山諸考證又宋孝宗論一篇摩􁪈
　　西湖
行宫者
宣示天子之孝不在承歡小節實萬世倫紀之敷言雖
　　非専為
省方而作而觀民設教莫大於是臣等敬謹彚輯仍按
　　年依次編排聿光簡冊
　　一
恩綸奏議業已分為二門而
諭㫖所頒敷陳所及有涉於
蠲除河防海塘祀典
褒賞
籲俊
閲武各門者則分載於各門之内庶俾一事之本末釐
　　然按條可考其各門内首録
綸音自辛未迄甲辰按年臚載之後始繼以臣工奏牘
　　依年附列體例賅詳有條不紊
　　一我
　朝
重熙累洽凡深仁厚澤淪浃於閭閻者㡬於日用而不
　　而
躬勤鑾輅彌復
念切民依免供頓之煩屏浮華之習
詔書屢下大吏訓行宜乎耆庶望
幸之誠無時或已今謹裒輯
恩綸一門
恵此嘉師偹於
㢲命矣至若增鑄泉幣以通財截留漕艘以裕食暨夫
　　眚災肆赦咸予維新疊被
天恩尤為優渥而以篇帙無多未能分門専帙謹附載
　　於
恩綸亦事從其類云
　　一
恩綸
蠲除列為二門
恩綸備録行慶施恵諸
徳音
蠲除専載免逋減額諸
善政雖同為
膏澤下施而體例實各不相混其中亦間有詳略互見
　　者如
恩綸門載乾隆十六年二月初十日及二十二年四月
　　初六日两次
上諭均及豁免籽種銀米之處而豁免
恩㫖則已備見於
蠲除門盖以
綸綍所頒事有兼及故恭錄時謹遵其舊若
蠲除所載則並無岐出
　　一
恩綸
褒賞兩門恭載
鑾輅經臨
恩施優渥
蠲租
賜復養老作人萬類芸芸春臺共上而自扈從王公大
　　臣以逮封疆大吏則時拜白金文綺之
賜文武官弁又咸沾加級開復之
恩且晉銜食俸而耆舊無不蒙庥
賜秩
予銓而廢員咸思感奮恤窮經於皓首特奏科名體趨
　　事於戎行益敷
優賚下及䋞户水手誼効烝徒亦靡不上厪
宸懐隨時
頒賜
湛恩周溥
六巡所同載筆敷宣難名
髙厚各門中欽遵奉
㫖月日依次謹載分年不再分類以昭
皇上涵覆萬有一視同仁之
至意
　　一治河本末具詳
諭㫖及諸臣敷奏中我
皇上相度機宜
指授方畧凡規制全河者固已瞭如指掌然按古来地
　　理之書山川都邑非圖不明故如漢三輔黄圖唐
　　元和圖志舊皆有書有圖而唐宋州郡之志亦多
　　以圖經為號况黄河源逺流駛挟沙而行自㑹淮
　　以後宣防瀦洩因勢異宜誠非擬議所能懸定曩
　　者河臣禀承
聖畫節宣利𨗳皆經繪圖具説恭候
睿裁而乾隆四十二年
命改遷陶荘引河開放以來大溜暢達既免黄流倒漾
　　之虞兼收清水刷沙之益實為治河一大闗鍵時
　　河臣具圖呈
覽往復
指示尤所謂握要執樞利普萬世者矣今恭輯河防凡
　　清黄湖運諸水堤堰壩閘各工悉据修治以後形
　　勢繪圖附于本門之末而修治端委則毎圖撮叙
　　要凡綴為圖説用俾爽若列眉按籍如覩至列圖
　　先後次第一仍前編次編之舊盖髙晉薩載皆任
　　河臣所叙固有條貫無容更訂
　　一治河尤厪
睿慮臣等伏見
聖謨訓示次第施行俾澤國生民永資利濟者至詳且
　　備惟是各門體例唯有闗于
慶典者始行裒錄故事非
巡幸之年多略而不載若河防所録
諭㫖及河臣敷奏或有在
巡幸之年先後者則所以偹修治之始末且足以見
聖主宵旰勤求無時不以宣防為念而法
祖勤民之盛軌尤極臻兹美偹云
　　　一海塘為浙西巨工衛池湟而厚土榖利至溥也
　　　列代屢有捍衛之方我
　　朝累洽重熙民生庶富
聖祖仁皇帝親臨指示并
命巡撫朱軾創建大石塘五百丈
世宗憲皇帝復命改建魚鱗大石塘
詔諭屢頒至為周偹我
　皇上軫念海疆時勤
　法駕既已陸續排摏犍石兼定嵗修柴塘添建坦水復
　　　以老鹽倉一帶柴塘究不如石塘之鞏固悠久而
　　　民間日用柴薪採買太多亦易滋昻貴
　申命守臣易柴以石凡四千二百丈至四十八年告成
　　　旋奉
　諭㫖范公塘亦須改建石塘俾老土塘以外頭圍以内
　　　徧野桑麻悉成沃壌而海塘全局經制精詳瀕海
　　蒼生從此永資樂利是
两朝求寧求莫之
貽謀皆
　皇上善繼善述之
　鴻緒舉凡
　指示規模應自初次
　南巡為縁起前建各工則謹附於圖説至范公塘石工
　　　改建雖在
　六巡旋蹕之後而
　諭㫖两頒功成不日謹依次載入用昭溥恵海壖有加
　　　無已之
　至意
　　　一海塘沙水情形向例两月繪圖恭
　　進近則按月
　　奏報誠以潮隨月盛時有盈虚坍漲靡常難以蠡測
　　　我
皇上念切黎元勤求宵旰圖陳
黼座庶㡬仰慰
聖懐乾隆十二年中小亹一夕開通南北塘外漲沙綿
　　逺咸卜安瀾之慶嗣縁水勢仍向北趨以致屢煩
睿畫迨塘工石壩以次興修即潮水有時逼塘而䕶沙
　　旋復増長沙水情形嵗難預定謹就四十九年春
宸瞩所及繪圖附説以志
聖人洞燭先幾隄防盡善并預為将来水復中亹之佳
　　兆鱗塘石坦等圖並附至工料確數浙省别有海
　　塘志兹不繁叙
　　一程塗恭載
鑾蹕所經山澤川源若指諸掌法軒轅營衛之義畧周
　　官梐柢之文
龍䑵中流歡騰夹道誠
光被之極則也謹按道里逺近六次約畧相同而
行宫
大營以四十九年為凖其視前五次間有改設之處則
　　偹列簡編以資稽考若夫
視河則髙堰也孫家集也老壩口也
臨莅非一時
法駕紆迴至為周悉
觀海則三十年四十五年四十九年皆自石門之迎薫
　　館進何家橋至海寧州尖山經大石塘而後達杭
　　州省城先務為急視前三次程塗有别焉
翠䍐經繇均宜敬謹臚叙以昭
聖天子勞心利濟永慶安恬之
盛軌至於
躬詣
禹陵思深明徳
親奠
　闕里典肅宫墻有一至數至之殊而南鎮東山允宜
　　偹載以及
拈香
　泰岱免搭天橋或舉於
省方之始或行於
旋蹕之時亦就泰安途徑分晰聲叙用著
懐柔之極致謹将髙晉薩載等前後編載諸説叅酌彚
　　纂俾免複漏用志吉行
　　一江浙固多名勝而
時巡展義匪事㳺觀屢蒙
誡諭有司所經名區勝蹟祇就舊有規模掃除葺繕斷
　　不可稍涉浮糜致煩民力
聖訓嚴飭至再至三業於
天章
恩綸二門敬謹偹錄是
宸覽之所
垂注者惟在井里恬熙田疇豐茂不在名勝之踵事増
　　華也但福地神皐欣逢
　六飛臨莅慶輝所燭炳耀方輿斯誠山川之厚幸矣髙
　　　晉等所纂名勝一門揆諸周官誦訓所掌巡狩夾
　　　車之義亦未始非
　盛典攸闗臣等薈萃諸説用附方志之義俾林蠻勝景
　　　胥得仰被
　光榮焉
　　　一朝岳有明堂之建觀風為行殿之名自古從属
　　　車而操簡筆者類皆備誌珍臺璇館揚厲侈陳而
　　　我
　　國家所謂
　盛典者初不在是仰惟
　六巡江浙法
祖攸行崇實黜華悉歸儉約自燕趙而齊而魯
　鑾輿所憩大率平陸髙原則僅如周禮之設幄張氊供
　　　其舎事即或葺為數椽之屋亦俱樸畧無文至於
　　　江浙之間如揚州
行宫則在天寧寺之石江寧棲霞
行宫則在中峯之在杭州西湖
行宫則在聖因寺之右盖東南名勝梵宇雲連本多荘
　　嚴閎敞恭值
翠華臨幸為大吏者每就琳宫勝地少加修治以肅觀
　　瞻而實則未嘗特建臣等恭輯
盛典若専列
行宫一門殊乖紀實之體謹志修葺大畧附見於名勝
　　云
　　一裒輯
盛典每門皆以六次
南巡按序續編然如
恩綸
蠲除河防海塘祀典
褒賞
籲俊
閲武奏議諸門逐條皆冠有年月開卷瞭然固不必於
　　每卷首注明何次
南巡唯
天章則不可概以此例故謹於毎卷首標題下旁注支
　　干如初次
南巡則注辛未字二次注丁丑字三次至六次倣此庶
　　㡬簡明以便稽檢而
鑾輅所臨又可按地恭載並於每卷首附注直𨽻山東
　　江南浙江等字焉
欽定四庫全書
欽定南巡盛典卷一
天章
　　(臣/)等伏考唐虞繼治依永和聲時㡬勅命之作卿
　　雲糺縵之章實開雅頌元音然不聞於方岳輯瑞
　　之餘隨時紀事播為歌詠是以後世無傳焉若夫
　　般與時邁武有廵狩之篇吉日車攻宣著中興之
　　盛刻石鼓而員獵游巻阿以矢音郁郁乎文于斯
　　為偹由今考之出于臣下頌揚休羙者居多非必
　　發自王言垂為世範也後代若秋風汾水之辭作
　　於漢武以及摩崖勒石傳諸天寳行宫題壁紀自
　　咸平不過寥落數篇傳為故事而且功徳不足稱
　　文辭不足述已欽惟我
皇上聰明睿智
聖學淵深
天縱多能博賅衆藝
　萬㡬之暇每以周情孔思發為詩文制作契乎苞符楷
　　　模垂乎金石矞矞皇皇既已輝雲漢而燦日星矣
　　　乃若
　鑾輿臨幸當
　省方問俗之餘摛文掞藻自辛未以逮甲辰六舉
　時廵
　天章炳煥如五音之迭和如六爻之發揮斧藻羣言囊
　　　括萬有備載
　御製諸集共為天下臣庶所欽誦臣等恭錄
　篇詠謹以
　時廵要㫖為主或雨暘時若敬念
天庥或水土告功疇咨地利或賡
聖祖留題之韻
　䋲
武永懐或奉
慈徽掖輦之歡
　孝思純篤若夫崇尚儒宗志切高山之仰懐柔岳凟親
　頒勒石之文下至
　奨勵臣工
　恵愛黎庶凡兹名區勝蹟之
　摛吟悉本對時育物之
　至意用是一
　逰一
　豫鋪
　鴻藻而申景鑠實為自古帝王所未有洵足光昭
　　盛典垂示萬年臣等敬謹編次冠諸簡端誌
　天章第一(辛未/)　(直𨽻/)　(山東/)　(江南/)
　　詩
　　　恭奉
皇太后南巡啓蹕京師近體言志(有序/)
　　　兹乾隆辛未建紀之歲實
慈寧六旬大慶之年奉
遊豫以祝釐
皇祖聿垂燕翼省閭閻而行慶蒼生普被鴻恩將見農人
　　　紅女呼嵩者繞
大安之輿越水呉山罨畫者邀
王母之顧
精禋蕆事王路載登成律七言克諧八韻
崇壇祈榖届初辛(是嵗雖祭於次辛而立春/在正月則尚為初辛云)盥薦柴升秩
　有倫仰冀瑶編書嵗稔親扶
鳯輦舉時巡南人望幸心云慰
西母承歡願以申四海一家何徳我
三朝厚澤久孚民省方設教羲經重覲后同衡虞典陳駘
　宕和風清始蹕依韋暖律鬯青春厯看麥隴勾萌達擬
　詠江鄉景色新法
祖悦
親厪休助六龍于邁豈辭頻
　　　蘆溝橋
　石橋卧凍波來徃行人渡乗時每斷流狂瀾歸何處去
　嵗决畿南至今困沮洳固愧人力為詎容諉諸數疏濬
　付河臣古今重防䕶
　　　良鄉行宫作
　冬前迴蹕因巡豫春孟登程為渡江兩月風光那争異
　閑齋日影漸移牕
　來徃云何不惜勞勤民匪止為遊遨人文江左遥相望
　却慮經臨句未豪
　十六年來厪保赤近光引領自輿情縱饒觧澤輸蠭涌
　有慙(去/聲)蒼生愛戴誠
　浙東西及大江南分付韶光莫太酣指日六飛應駐蹕
　觀民餘暇試清探
　　　良鄉行宫侍
皇太后宴兼陳火戯
　梅信催人未可遲(江南梅花春半/即盛故早起程)
祈辛禮罷翠華移那無酬節同民樂且喜稱
觴是處宜風定紫瀾迎五夜春輝銀蕊燦千枝一家中外
　嘉賓集(䝉古王公送駕者/命隨一頓觀燈)依約觀燈上苑時
　　　𢎞恩寺雜咏
　遥瞻古樹蒼小憇禪房窈來往頗慣經新年景倍好寺
　縱臨通衢有僧住便静此趣僧未諳翻詡荘嚴整闍黎
　重清規云是蓮池派指日經武林雲棲應好在丈室紙
　牕明依然昨景情却憐枝上鳥觧報曉春生積素釀餘
　寒盆梅香正放(叶/)琴薦墨壺清合是此中賞
　每得新題句不同前詠時問伊老庭樹是爾啟予思
　　　趙北口行宫作
　初嵗臨行館開韶景已妍㑹心即在此得句偶思前瓷
　缽唐花茁紗檠銀蒜懸淀池氷未泮不必命虞舡簾捲
　和風細窗含嫩日明兩間供静玩萬彚快新晴凍浦鳬
　仍聚春林鳥不驚文床浄棐几書史最怡情
　　　命直𨽻總督方觀承加賑去嵗被水諸郡縣詩以
　　　　示志
方春氣始和萬物欣榮滋翠蹕經黄圖施恵期惟時途
次所厯覽閭閻固恬熙嗟予未見者豈無嘆向隅(叶/)去
嵗况多水懸釜飢難支沮洳未全涸播麥復失期致災
莫諱咎救災要善為亦無别竒方加賑頻疇咨截漕及
散金屯膏戒有司國以民為本舍是其愛誰民以食為
天祈年夙夜孜
　　河間道中示直𨽻官
河間古瀛洲文物頗可觀前廵適災餘室家纔茍完版
築命代賑雉堞儼崇垣閭閻亦較盛菆井騰炊烟邇來
幸屢熟繭枲粗免寒覽此心為慰申命親民官彼獻乃
列藩詩書教尚敦熙朝際富庶教之勿畏難束濕術宜
戒粉飾習並蠲豈弟行以誠感民亦匪艱佇待此户封
吾將鼔薰絃
　　㣲雪
㣲雪霏春宇輕寒峭幰車㸃林全發蕊著體旋融花未
苦成泥濘方欣潤麥芽曉炊村墅裏縷縷裊烟斜
　　紅杏園
渤海經古邑芳園駐翠輦徘徊尋故蹟云昔日華館三
雍曽著稱五經亦頼顯崇構早傾頹土階新拓展池臺
取畧具琴書供静遣物力毋亟勞容膝斯已善
　　賜山東巡撫凖泰
山左前廵憶洊饑吾民疾苦日思之三年休息今何若
莫飾虚觀進頌詞
　　賜魏廷珍
髙年引養客向日弼諧卿鶴髪猶然健葵心不改傾遂
初孫著作樂志仲髙平别後今三載刪裁可就成
　　路旁秋麥頗少切切有懐因示直𨽻官
去嵗愁霖未涸泥延縁秋麥誤耕犁連阡那見青蔥滿
入夏安期鬚穂低縱復截漕難遍及敢蘄觧澤慰羣徯
青郊餘潤春畬利好勸乗時舉趾齊
　　衍聖公孔昭煥來迎詩以賜之
挈族郊迎蹕路邊成人見汝忽三年(戊辰至闕里/時昭煥尚㓜)文宣
世澤垂千古克繼家聲慎朂旃
　　麥未萌
　　昨過畿田未見麥苖被隴以為秋潦未盡涸而播
　　種者稀切切不能去諸懐進總督方觀承而問之
　　始知去秋乗潤種麥者較諸往嵗乃倍蓰至冬例
　　驅馬牛踐食之當春萌芽益壯其尚未青蔥者則
　　以今嵗遇閏尚未發生時也問之耕氓亦然既慰
　　於懐兼成是什
記我戊辰經畿南秋牟被壠迎人緑今來曽未見蔥芊
預恐餅餌或不足進彼大吏共疇咨謂因遇閏春令遲
正月栁稊今未稊何獨麥萌遇後時一言中窽吾觧頤
詢之老農同一辭聞言欣然笑相慰先事過憂毋乃遽
我久課農意盡知於今仍有未知處
　　賜河東總河顧琮
堤遥工簡息洪濤無事常經智不勞泉閘湖垸善瀦洩
永期轉漕(去/聲)濟千艘
　　過景州
城上遥看塔影孤輕塵不動雪微鋪三年兩度仍經此
今日昔時頻感吾秃樹花如發温卉青郊寒未茁春蕪
葢藏畧具雞豚息擊壤隨民得自娯
　　開福寺
紺宇現青蓮瞻遊取路便法雲垂四界花雨散諸天韶
秀春光閟崇窿塔影懸禪房聊靜憇駒隙指三年
　　入山東境
不爭十里度平川民俗全分齊與燕稍因秋糧積囷簏
更逢春色被原田初晴日上籠輕靄薄冷天低羃曉煙
運水北流津口近那堪回首憶前年
　　過徳州
運水浮橋螮蝀懸重邱城郭富人烟觀民喜見千家聚
問嵗知逢五熟連(戊辰春東巡時山左諸郡縣洊饑之/後户鮮盖藏流離之狀憫惻予懐於)
(是竭力賑恤更頼以是天恩雨𤾉時若其秋遂有收巳/巳庚午春秋皆稔    閭閻景象大覺改觀為之額慶)
(益凜持盈/之懼云)調幕多慚休頌我書禾有慶益祈
天十分心始三分慰次第評量驛路前
　　老黄河
　導河積石至龍門華隂底柱逮孟津播為九河入于海
　神禹舊跡堪指論後世因循漸南徙誰能障使歸其源
　又聞刷黄利深導義取其合毋取分一河猶時虞淤壅
　析而為九流難奔居今志古不盡同卓哉史遷垂名言
　　　復雪
　風雪夜交加嚴寒切曉車紛霏迷玉海散漫捲銀沙縱
　值年餘閏虞傷物茁芽謾云花信遲(去/聲)農務重看花
　　　閲本
　印篆新年卜日開封章郵置速傳來宵衣旰食其常耳
　勤政親賢又勉哉毋作聰明循舊典不私耳目示親裁
　深慙端拱無為治問俗巡方嵗幾迴
　　　齊河道中作
　厯厯齊郊已三日物力民情亦粗悉雞鳴犬吠達四境
　飢食寒衣足千室民風迥不與昔同信知敦俗由年豐
　年豐余福災余罪此責豈諉諸羣工羣工邇來喻我意
　豐不偽陳災不諱但須終始以誠誠天必降康民受賜
　前嵗流離即此民今來皆作飽煖人道路感謝爾莫頻
　尚冀風俗歸温淳
　　　恭依
皇祖南巡過濟南韻
　春月南巡過濟城敬䋲
家法念民生承
歡更冀増遐算後樂遑誇閲太平嗷雁昔憐凋羽翼夢魚
　今喜兆豐盈不堪厯下馳遥望倩取村煙一片横
　　　填倉日作
　俗節重填倉此日宜晴和朝來風日佳所喜占得禾青
　齊經數程氣象異昔過轉旋頼
天佑賑救知吏宜(叶/)遂使三年間元氣復萬家(叶/)煙村昔
　年芳燈事今夕羅便與占民風姑弛金吾訶慽慽憶昔
　人鵲華况嵯峨(憶慧賢皇貴妃以乙丑是日薨逝而南/孝賢皇后又以戊辰春月東巡至濟)
　(抱病仙逝三年之間兩失/故侣觸緒傷懷曷能巳巳)尋思事固然舊緒徒延俄達
　者戒一徃毋為感慨多
　　　長清道中作
　雪後餘寒戀翠㣲春初薄暖愛晴暉山中曲折覘民俗
　不必匆匆䇿六騑
　一水縈廻出崖口數橋迤邐度川頭幸他舉家千家足
　慰我思人幾日愁
　童山處處是牛山孟氏名言想像間只有崮峯蒼翠好
　清晞酬我片時閑
　無風和霽曉烟輕閑冶嵐光驀地迎今嵗春寒遲春事
　畧傳消息到長清
　　　過泰山恭依
皇祖詩韻
　纔看積雪消峯脚又覺輕雲翳日頭豈是山靈邀客住
　故教嵐氣作煙浮賡吟尚憶
堯登頂結攬遐思禹畫州阿那天門門左側雲巢三日我
曽留(雲巢岱頂/行宫名)
仄路盤旋出塞口岱宗俯視衆峯頭試思前度遊如在
了識百年夢亦浮稍喜省方近呉㑹豈辭問路自齊州
若云此地山川景只合驅車不合留
　　望岱廟
自有蒼精協震亨崇祠象設始誰成靈趨漢縣羣黎赤
事紀茅家三弟兄香和岱雲千仞合鐘傳汶水十分清
憑輿朅爾馳遥睞鱗繡郊原漸可耕
　　㣲雪
膚寸英英傍晩濃天花幾㸃下嶤峯山靈都觧標神異
况是巍巍數岱宗
勾萌未發驗稊陽春早田功雪未妨獨慮扈行羽林衆
豈無寒者薄征裳
天衣簁玉白皚皚合是合雲亭裏來(合雲亭在/泰山之北)著樹繽
紛開且落先傳消息隔江梅
　　度汶水
　汶水虹橋凍合津紐芽宿麥遲抽新心期鄧尉村前景
　背指天孫雲外皴徃事總堪愁𣺌𣺌無生底必滯塵塵
　未㤀只有勤民念餘概空花付夙因
　　　喜晴
　春月希逢是喜晴(春月北方毎慮少雪/雪足始喜晴故云)喜晴最利在新
　耕原田遍潤應回霽莩甲辭寒自向榮薄凌(去/聲)一灣依
　日脆徂雲幾縷逐風輕初韶景色行行近似為江南馬
　首迎
　　　䝉隂積雪恭依
皇祖詩韻
　東來不是為登封繩
武南巡重劭農今日䝉隂仍積雪當年
聖藻並高峯
　　　䝉山
　岱宗東來數百里或宫或霍伏還起蜿蜒一氣結䝉山
　嶻嶭堂皇重見此惜哉濯濯乏喬柯牛山之木亦嘗美
　翠㣲風來生峭寒放乎琅琊意近是一遊一豫侯度昭
　仿彿其招在角徴
　　　望䝉山雪色再成
　崇巒積雪昔年同
聖祖巡踪景仰中奄有海邦為魯鎮果然山下出泉䝉逢
　年民鮮飢寒色敦俗户多淳朴風百嵗熙和九州宴自
　惟何以繼
鴻功
　　　過沂州
　此州前者災尤重地處南游衆水歸縱未目經心倍切
　敢㤀民務國斯依所欣逢嵗蘇千里豈冀呼恩擁六飛
　銀鋪紅橋春日嫩高風遐想浴乎沂
　　　題禹王臺
　沂沐不相見神規禹所餘自從歸以壑誰復歎為魚績
　豈資堙障功惟利瀹疏巍然石臺下即此溯權輿
　　　郯城道中
龜䝉迴望數峯尖大野風光取次拈人意貪程催馬策
晴曦送暖入車幨江聲迎客行行近詩趣和春旋旋添
老㓜初逢清蹕至羽林訶禁莫教嚴
　　示山東巡撫凖泰
　　所過蘭山郯城上年畧被偏災之區見扶攜而來
　　者雖無饑寒之色而室廬蓋藏究不逮他邑亟命
　　加賑並未經過而亦係偏災之五州縣令分别加
　　賑焉
蘭郯去秋潦蠲賑早施恵今來閲閭閻稍幸起凋敝尚
未臻盈寧終嵗盖藏計俗云民所艱青黄不接濟念此
心怦怦豈靳沛恩濟加賑有常經隨宜善措置其餘五
州縣歉收與此類雖非目所擊民瘼豈有異貧户有等
差布澤應次苐毋使吏胥侵向隅或弗逮庶冀蒼黎蘇
安心待逢嵗
　　入江南境
裊裊東風拂靣春乗春鑾輅舉時巡江南至矣猶江北
　我地同兮總我民祇承觀方懐保切豈難觧澤恵鮮頻
　更欣餘事尋文翰秀麗山河發藻新
　　　恭依
皇祖示江南大小諸吏詩韻
聖人致熙皡鳯麟在郊棷而猶
所無逸巡方民隠剖於今四十年盛典未行久藐予䝉業
　安負扆為元首繩武仰
仁皇承歡奉
慈母逋賦二百萬蠲除恵農畆乗春發行旌皮軒道游後
　減從勅羽林修職戒典守閭閻期不驚比户相睦友餘
　暇寄山水智樂仁者夀兹來匪豫遊
前徽勉無負
　　　宿州道中作
　觀民展義舉時巡澤國非遥路少塵畢雨箕風從好惡
　小廉大法朂臣隣就瞻一任扶攜至出入何須警蹕頻
　底事初逢如舊識本吾宵旰繫懐人
　　賜兩江總督黄廷桂
迎鑾衛警蹕建節久旬宣體我勤民徳嘉卿率屬賢何
須張錦帳惟喜閲鱗田細騐剛柔俗周諮豐歉年咸中
方有慶虚已自無偏此地人文盛還淳尚勉旃
　　麥
盼從冀兖寒遲茁看到淮徐緑滿田第一江山春好處
十分梅栁色徒傳漸漸他日應藏雉縷縷於今欲起烟
此是千家餅餌計羽林馳騎戒紛填
　　駱馬湖
濟運輸天庾防霖安地行相機資蓄洩惟謹度虧盈洲
渚江鄉趣鳬鷗春水情六塘東達海切切念民生
　　度永濟橋
水退長橋未卧波垂鞭風裊跨虹過每聞行潦愁湓溢
蒿目疏治竟若何
　　示總督黄廷桂
　　所過宿遷清河桃源三縣上年被水之區雖已加
　　賑兹經覽閭閻益切軫念亟命再加恩䘏並成是
　　詩
三縣雖加賑經臨倍切情䘏民寧過厚咨爾善推行貸
種休償責興鋤莫誤耕所憐灾歉後歡忭馬前迎
　　夜雨
夜雨入深更氊廬淅有聲却因詢土俗知亦利春耕地
脈應餘潤花枝欲向榮所嫌泥濘甚輜重慮艱行
　　見新耕者
春郊叱犢一聲聲雨笠風簔最厪情憶似燕南還早作
(去嵗保陽見新耕者/於二月下旬故云)喜從淮北見新耕煙花千里都應
讓銍乂三秋冀有成望杏瞻蒲迎蹕路水田疆􁅯互縱
横
　　中河
駐輦近中河朱欄俯緑波羣歌漕運利永頼
謨多(運口向在仲莊我艘及皇祖指示命移於楊/家荘號為中河漕    商船利頼無窮云)繼述
夫何有遵循敢更過省方得知要遑復論其他
　　　晴
　入境逢晴和兩日繼隂雨渡河快曉霽(是日渡/黄河)波平澹
　容與黄流片刻過歡聲騰萬户人意即
天心益凛無逸所
　　　楊莊閘恭依
皇祖詩韻
　景仰
先猷志有餘
御碑亭畔佇徐徐守而弗失由來事
前烈毋忘語豈踈
　初晴暖日颺遊絲幾里金隄翠葆移露冕茅檐頻借問
　民間要欲得周知
　　　渡黄河
　去嵗渡孟津兩岸隔五里今來渡淮安河惟里許耳岸
　寛流則平河窄流斯駛南河防塞多時聞疊浪起而我
　時南巡正逢晴日美盪槳越溜過安穏非昨比
天心明錫佑
　河伯黙相祉平陵川氣黄紛擁雲容紫蓊匌象實雄詄
　蕩波偏瀰永念平成功細度修防理
　　　恵濟祠
　玉構金隄神所憑瓣香展謁肅䖍増黄清淮乂常資佑
　楗宻茭長敢恃能夢雨飄初逢曉霽靈風恬不致波興
　漕艘來徃稱庥應争奉馨椒潔享蒸
　　　閲河示總督高斌
　澤國民生庶金隄
祖制垂來巡期善守底績貴無為持正裁浮議開誠集衆
　思問予何訓示志在五言詩
　　　恭依
皇祖覽淮黄詩韻
御碑亭畔滙清黄仰溯
塗山疏瀹方端拱九重遑自逸疇咨萬姓切如傷惟期繼
　述誠應朂亦曰流連慎戒荒髙堰重䝉
皇考建千秋淮郡倚金湯
　　　木龍
　　　木龍制如鹿角枝梧交午其中編竹為幛置急流
　　　中水徑過而沙漸淤宋臣陳堯佐創為是法前代
　　　治河者未得其用近河員李昞陳之總河髙斌斌
　　　用之遂著成效朕臨視河工目繫其制詩以紀之
　刋木遺來天用竒淤沙禦水兩兼宜宻茭奚事搴横浦
　曲岸居然漲逺涯鱗次常令波浪靜蟠拏那許蜧蛟馳
　陳堯佐創髙斌繼績奏安恬制永垂
　　　閲髙堰工有作
皇考重河防
神謨定廟堂帑金頒太府髙堰衛維揚濟運南輸北安流
　清滙黄申咨惟善守千載固苞桑
　　　洪澤湖恭依
皇祖詩韻
翠華六度事非虚昏墊常憂淮與徐疏導逺同神禹蹟至
　今民免歎為魚
　　　閲河恭依
皇祖詩韻
　清浦今來駐御營
神堯方畧仰天行河臣咨爾無多訓惟是丁寧朂守成
　　　賜沈徳潜
　水碧山明呉下春三年契濶喜相親玉皇案吏今煙客
　天子門生更故人别後詩裁經細檢當前民瘼聴頻陳
　老來底越精神健刼外胎禽雪裏筠
　　　清江浦
　春江鳯舸駐沙濱南國風情領畧新白鶴紫霄皆福地
　枚臯趙嘏兩詞人韶光喜不藏隄樹緑意看將漾沚蘋
　邇日寫懐多韻語得無民事閒(去/聲)咨詢
　　　示江蘇政莊有恭
　從來庠序儲才地觀國之光利用賓所貴清真兼雅正
　莫容牛鬼及蛇神春華秋實崇經術廷獻家修重大倫
　自是此邦文勝質丁寧致朂務還淳
　　　恭依
皇祖閲河隄詩韻
巡法重華典歡承
長樂宫河防惟
祖述民瘼更研窮石閘萬年固清江千里通
神堯復
神禹奕葉戴鴻功
　　　過淮安城
　初來南國為觀民水郡臨隄䇿騎巡富矣閭閻藏不匱
　彬哉士庶許還淳就瞻特地千軍禁感頌還憐一念真
　共受春温抒愛戴豈辭膏澤及時頻
　　　髙郵湖
　淮南古澤國髙郵更巨浸諸湖率滙兹萬頃波容任灑
　火含隂精孕珠符祥䜟隄岸高於屋民居疑地窨嗟我
　水鄉民生計惟罟罧􁁉芡佐饔飱舴艋待傭賃其樂實
未見其艱亦已甚
　　船忩夜雨之作
聞道江南春雨多船牕㸃滴夜如何榜人預喜明朝路
下水兼逢漲運河
零零淅淅滴波聲妙寫溟濛杳靄情今嵗春寒便開霽
曉看花未重江城
髙飛迴雁下沙汀逺帯瀟湘音𣺌冥最是推篷望漁火
分明煙嶼㸃疎星
北地常稀好雨滋設教敷被信稱時麥鍼芃緑二千里
幾甸闗心付寤思
　　晴
見未見今聞未聞北南風氣果殊分春逢雨易難逢霽
風送船行更送雲不獨耕犁免沮洳頓教征棹豁氛氲
明朝便近維揚路隠隠遥眉列翠紋
　　舟過高郵
黄㡌發謳歌樓船穏運河厪心籌澤國極目賞烟波春
　色栁梅綻江城士庶多
聖蹤隨處仰沙岸倚牂牁
　　　香阜寺
　維舟對晩春登陸初地水鄉經數程見山已快意土阜
　縱無竒名與清凉配(是䖏俗名/小五臺)文殊無小大而人紛位
　置丈室暫㣶徨爐香綴烟穂
　　　高旻寺
　蘭若青蓮宇浮圖碧落天名灣真不愧(是䖏俗/名塔灣)埋雁亦
　堪傳未縱晴明望誰忘言象詮金山不速客暫爾隠江
　煙(髙旻寺塔晴明可/見金山故戱及之)
　　　塔灣行宫恭依
皇祖詩韻
　南來逐處仰
重華此日重教韻和麻但得一心常守敬從知四海永為
　家省方咨度惟耕織悦己竒衺戒鳥花數宇行宫無藻
　繢
昭垂作法恐其奢
　　　夜雪晨晴
　雨寒催夜雪風息報晨晴觧事東皇恵生歡萬物情與
　梅添朶纈積石潤雲英紆棹平山路同民愜此行(駐塔/灣行)
　(宫之次日由維揚郡城至平山堂途雖稍/紆喜值新晴一慰士庶瞻就之願故云)
　　　過維揚郡城
　淮海維揚下下田兹看撲地聚人煙古今奚必無殊異
　豐嗇從來有轉旋蔵富於民欣按戀返華以樸憶陳編
　百年休養八埏靖致此其難益慎旃
　　　天寧寺小憇
　昨朝望裏煙雲𣺌今日坐覺春光舒阿大中郎留别業
　優婁比邱得廣居鳥是南音真愜聴花欺北地無虚譽
　平山更在緑雲外俯暢樓牕却受虚
　　　虹橋
　緑波春水飲長虹錦纜徐牽碧鏡中真在横披圖裏過
　平山迎靣送香風
　　　平山堂
　梅花纔放為春寒果見淮東苐一觀馥馥清風來月牖
　枝枝畫意入雲欄蜀岡可是希呉苑永叔何曽遜謝安
　更喜翠峯餘積雪平章香色助清歡
　　　渡江駐蹕金山
　南巡行慶奉
慈寧畫舸中流瞬息經浪静風恬頼江若琳宫福地藉山
　靈西瞻𤓰渡長煙白東挹焦山逺樹青拱讀穹碑欽
聖孝法貽百世慎聰聽
　　　初登金山得句
　萬疊銀堆一㸃青到來曠若換塵形奔騰揚子原標勝
　突兀金山更表靈刼外滄桑慿水閲空中樓閣借雲停
　江天無盡心如爾頓使吟情入杳冥
　亭臺俯瞰真無地星斗平臨别有天萬古豪吟誰造極
　一時勝覽若登仙方壺圓嶠逢今日伊闕轘轅㤀去年
　而我先憂饒後樂何能福地久留連
　　　遊金山寺用蘇軾兼效其體
　平生不戒遊覽興西浮於洛東觀海輕舟風利過維揚
　此間初識有江在中流嵽嶫如補陀八功徳水澄無波
　精藍信宿可留憇層樓阿閣何須多青雀黄龍盡收楫
　笳吹笙歌送西日帆檣逺近掛紅燈照入江天星㸃赤
　髯翁醉醒風雅魄竒句孤吟深夜黒(蘇詩有二更月落/天深黒及江心似)
　(有炬火明非鬼非/人竟何物之句)信耶非耶漫强明中使使人人鬼驚
　六百年來人莫識我偶拈賡答風物濫觴逺憶巴岷山
　土鼓雲門拳石頑清賞憑高興未已烹茶更試中泠水
　　　金山寺恭依
皇祖詩韻
　𤓰步登舟風日和金山景概實堪多此行詎止尋清賞
　繩
武思量應若何
　　　登金山塔頂
　拾級慿登雁塔尖北南形勝望中兼髙盤鸛鶴天風勁
下鎮蛟龍江窟恬造極真教諸慮靜到斯何必百憂添
許多勝概吟無暇歸棹重臨擬細拈
　　自金山放船至焦山用蘇軾韻
東坡材富大厦耽錢塘通守遵江南豪詞强韻寄磊落
醉酹江月對影三我乗陽氣行時令呉楚越若農農蠶
黔黎愛戴任瞻就何徳至此翻懐慙金山泊舟憇信宿
頭陁巖畔窺澄潭放舟焦山符勝賞長歌快誦心先酣
興來走筆步其韻何殊喚起髯翁談底須樓觀北浮玉
但愛松竹籠虚龕江山本色乃在此靜寄飽厭山泉甘
從來逺遊志士志豈辭多取貪夫貪餘杭此去讀竒作
綴辭拙速吾猶堪江風五雨送征棹青雲迴望封禪菴
　　遊焦山作歌
金山似謝安絲管春風醉華屋焦山似羲之偃卧東牀
坦其腹此難為弟彼為兄元方季方各騰聲若以本色
論山色我意在此不在彼㣲風入江縠紋起從臣告我
遊應止橋安舟險有名言曉人何不當如是(叶/)須臾風
息日纔辰焦先望幸意已勤輕舟減從聊攬勝不教警
蹕呼紛紜三詔祠邊撫遺蹟瘞鶴碑側尋殘文交枝萬
樹蔽白日造極俯瞰干青雲江聲澎湃山色氤氲東西
亘界南北區分一條白水無斷續兩岸青山相吐吞焦
山之遊不虚云詩成用詔聞未聞
　　三詔洞
衡泌棲遲風尚清蝸廬焚後一身輕千秋洞口傳三詔
遁世㣲嫌未遁名
　　甘露寺和蘇軾韻
江曉風始息山芳春未䦨江山有佳致助我尋清歡三
詔别隠士萬騎擁材官捨舟而遵陸快控青驄鞍左右
陸麥畦曲折朱木欄比日多舟居乗馬意為寛南仰峯
嵂嶊北俯波𣺌漫尋筏步初地參旛標刹竿湧出宇寫
蓮蹲來石貌羱蒲牢傳天監年月精鐫鑚其西踞筭峯
卧龍籌阿瞞東東接象嶺鎖鑰壯雄觀六朝此割據訓
練列卒團蕭梁更佞佛云益功徳欄長廊扶㠎嶫拾級
暫逰盤居然得所思古殿猶善完猊鼎噴都梁鯨旛剪
綺紈莊嚴獲福果俗僧多誕謾天人下山節雲中翔且
跚忽為驂者龍忽為翥者鸞如夢幻泡影一語真不刋
小閣冠峯頂拂拂天風寒長煙一空碧騁目窮江干衛
公栢何在空傳枝屈蟠更聞葬舍利七粒已出棺當時
頗樹黨布金徒致歡地下遇董狐應梅跡未刓東坡詩
中仙五字留吟安豪氣驅雄才力敵扶揺摶倚韻成長
篇非欲為其難梅花率已發梅子何時酸重來應首夏
無何一指弹
　　潤州道中作
山染青螺水緑涵今朝春色識江南迂途城市觀民俗
暫捨舟行䇿玉驂
碧草新蕪接驛樓金山迴望鏡中浮詩人月旦非唐突
苐一江山果潤州
到䖏摩肩户口多百年休養際熙和寒衣飢食人人願
足食足衣籌若何
許渾别墅今何在猶道詩人丁卯橋便可進舟行廿里
好乗京口晩來潮
戴顒宅作招隠寺雅合斯人髙尚心玉蘂唐昌自仙品
誰知津逮此中尋
長江天塹古稱雄守險何如守徳崇此日徃來成坦道
殷殷保泰惕予衷
　　射
􁑾棹河濵早抨弦弓手調旅登皆有度連中豈須驕(是/日)
(發十矢/中九)問俗來南國詰戎重本朝從行諸將士慎爾勵
勤勞
　　過常州府城
毘陵驛口駐飛艫城郭周巡六轡紆老㓜歡欣稱就日
江山風物已勾呉朂哉爾牧無胥怠弱矣斯民未盡愚
户口實繁盖藏少隠憂水旱豈能無
　　寄暢園
輕棹沿尋曲水灣秦園寄暢暫偷閑無多臺榭喬柯古
　不盡烟霞飛瀑潺近族九人年六百耆英髙㑹勝香山
　松風水月垂
宸藻昔日卷阿想像間(秦氏子孫迎駕者二十餘人秦孝/然年九十實然年八十七敬然年)
　(八十五榮然年七十夀然年六十六芝田年七十六瑞/熙年六十一莘田年六十東田年六十二九人六百餘)
　(嵗又皆近族/故五六及之)
　　　恵山寺
　寄暢園中眺翠螺入雲撫樹濕多羅了知到䖏佛無住
　信是名山僧占多暗竇名亭相掩映天花澗草自婆娑
　闍黎公案休拈舊十六春秋一刹那(寺僧有雍正年間/在圓明園内㕘禪)
　(者/)
　　　駐蹕姑蘇
　牙檣春日駐姑蘇為問民風豈自娯艷舞新歌翻覺閙
　老扶㓜挈喜相趨周諮嵗計云秋有旋察官方道弊無
　入耳信疑還各半可誠萬衆慶恬愉
　　　奉
皇太后遊虎邱即景
　閒登海湧峯雨洗緑鬟濃古蹟多留詠春郊盡力農雲
　樓既虚厰月牖且從容最引予心慕
虞歌毎毎逢
　誰云金寶氣化作虎邱山西踞瞻湖墅東臨鎮市寰巖
　姿浮刻削澗響瀉潺湲聴法猶存石生公舊徃還梅綻
　三分白麥抽千畆青飲泉思陸羽卓錫擬支硎雲罨石
　常潤風和草亦馨智仁山水徳
樂夀頌慈寧
　　　虎邱寺和蘇軾韻
　曽聞沈恭子論詩虎邱嶺商周二千年逸事談井井平
　原為磨崖光怪龍蛇耿雙絶尋無踪累句紛鼃黽汲古
　得蘇詩兼金固在礦硬語出横盤有似魚腸猛當年圖
　伯人志氣頗馳騁倐爾埋澒地囑子徒凄哽不及槃郢
　氣化石彈指頃行春喜初地不礙東風冷天水目與暢
　琴書興以永歸騎循蘭蹊江城入雨景何當巖半閣坐
　弄新蟾影去留隨所適奚用山僧請
　　遊支硎
馬首見支硎迎人罨秀色一逕入松竹峯秀不可得到
山始暢然環秀真竒特却失來時逕但見緑雲羃山川
聚靈氣變幻曷有極迴向參世尊萬慮於以息石室及
寒泉一一供遊歴支公鶴不聞空亭祗留迹
　　寒山千尺雪
支硎一帯連寒山山下出泉為寒泉淙淙幽幽赴溪壑
跳珠濺玉多來源土人區分稱各别豈能一一徴名詮
蘭椒策馬尋幽勝山水與我果有縁就中宦光好事者
引泉千尺注之淵泉飛千尺雪千尺小篆三字銘雲巒
名山子孫真不絶(用呉梅/村詩意)安在捨宅資福田槃陀坐對
清萬慮得未曽有詩亦然雪香在梅色在水其聲乃在
虚無間
　　聴雪閣
　　千尺雪之上架白屋三間氷牕俯暢砰湱之聲滿
　　耳跳激之勢謀目閣素無名名之曰聴雪而係以
　　　詩
　雪宜落天上云胡落澗底其源不可及千尺約畧耳三
　間白板閣占盡林泉美珠玉碎復完琴筑鳴無止澗葉
　冬不凋巖葩春似喜入望窈且深宜聴静方始是合㤀
　名言而復不能已
　　　華山
　問山何以分髙下宜在引人詩興者遥瞻濯濯青芙蓉
　南嶂猶平堪跋馬登峯造極覽全呉却步鳥道尋蘭若
　左右泉聲上下雲間以踈梅秀而野厯險即夷小憇留
　别室數宇致瀟灑琅玕千個緑雲叢笙筑百道銀雪瀉
　我逰名山亦已多謂當無過田盤也此間松石遜怪竒
　梅竹彼應讓都雅兩山何用費較量夢寐他時總心寫
　　　恭依
皇祖華山詩韻
　觀水有其術入山不厭深境無容俗混林豈受樵侵香
　遞英英朶聲喧命命禽
宸章垂琬琰胞與識
胸襟
　　　駐蹕靈巖
　塔影遥瞻碧漢中梵王宫側舊離宫觀民展義因時切
　石棧雲林有路通竹籟蕭蕭喧䖏静梅花漠漠白邊紅
　太湖萬頃軒牕下坐辨洞庭西與東
　　　靈巖雜咏用沈徳潛韻
　　　　館娃宫
　瓊宫號館娃艷歌復麗舞歡娯廿三年凄凉一􁀙土偶
　來尋舊蹟山徑步芳杜哲婦能傾城坰戒垂千古
　　　　琴臺
　白銀世界中石湖言則然而我攬竒景其趣符昔年月
　出山寥寂風定波潺湲琴聲靜無聞雲扄寄高眠
　　　　響屧廊
　夾徑多長松度松漸豁敞伊昔構曲廊夷光留屧響屧
　響久不聞春烟䝉蔓莾小草設有知云見人來徃
　　　涵空閣
靈巖三百丈嶻嶭凌虚空高閣俯太湖鏡影澄微風吐
納閲今古變化資魚龍清夜靜萬縁鐘聲下梵宫
　　　呉王井
山下宜出泉云何於其頂行雲時吐英古魄幾留影子
胥抱孤忠不食空垂綆徒傳艷冶蹟貽羞日月井
　　　研池
石鼓淙天池清波澹泠泠扶欄成小憇春蘚匝甃青我
欲習揮毫古帖徒縱横筆諫有名言豈事龍蛇驚
　　　采香逕
采香勝采葛采葛行野露欣戚不同倫誰知繪後素倭
墮籠春芳甲煎蒸曉霧坐看笠澤邊越師來薄暮
　　　翫花池
山花落春風貼貼依溪谷底怪呉宫人鎮日翫不足紅
顔已塵土蒼巖仍湛渌三復徳潛詩吾心一以浴
　　鄧尉香雪海歌并命沈徳潛和韻
鄧尉之名久詔吾鄧尉之竒今見初一四天下總在海
都梁嵰山夫豈誣天風卉歙波濤泛春日淡冶漣漪舒
目謀耳食已絶勝更惟鼻觀為模偨池韶秀復蓊匌泌
潗案衍還縈紆坐令甲煎嫌艷膩逺慮葱嶺非坦途山
僧抱月眠初醒却跽道左紛相趨爾所羡者我厭久我
所慕者爾厭餘乃知兩全信難得何妨一晌供清娯北
眺虎阜南太湖南船北馬用各殊此間無可無不可滿
坑滿谷酬所需林逋畢竟寒儉相但詠香暗及影疎徳
潛黄山詫雲海咄咄香雪詎可孤東皇亦觧助韻事春
寒勒待今臨呉春寒勒待今臨呉平山何有見金夫(平/山)
(鹽商雖種梅而今嵗春寒到時始綻/數英今正值盛放之時故戲及之)
　　宴準噶爾夷使
渠搜入貢值巡方後隊隨行許覲光麾去招來遵我約
氊裘帕額適其常三巡湛露申歡豫二月東風正艷陽
深戒誇奢纒錦樹盈寧畧足示來王
　　夜雨
北方此際惟虞少南國今來却慮多祇論遊觀無不可
重因農務望睛和
　　法螺寺
前朝跋山路法螺近咫尺却為遊華山竺菴暫虚擲靈
巖今返蹕取便尋幽適牝谷纔幾曲便覺仙凡隔石泉
常似咽磴道不嫌窄别室亦瀟灑松竹有佳色微辨來
時路下盤緑雲隙
　　再遊支硎
兩日靈巖巖果靈更尋光福叩雲扄如斯佳境安能盡
不竭歡情慢久停旋命歸舟指呉㑹取便䇿馬憇支硎
一天快霽予心暢下視方方麥坂青
　　舟發姑蘇
蘭鷁發胥江風平五兩䉶霽天留曉月麥剡入篷牕行
閲溪山畫真稱文物邦具區空濶裏洞出洞庭雙
　　田家春興
湖山豈不美最喜是田家過雨修春耒臨溪轉水車東
阡芃緑毯西陌簇黄花攬結真娯意端勝玩物華城市
厭笙歌農謳愜聴多三時務耕織六畜富雞鵞髙廩村
場積新篘父老酡今年春雨足卜稔望晴和
　　紫陽書院題句
　　沈徳潛主紫陽書院為乞額因顔之曰白鹿遺規
　　并成是什
棫樸重育賢菁莪厪即俊矧兹文雅都造士方應慎書
院號紫陽義盖由慕藺徳潛縱懸車鄉教猶能振乞我
四字額更無他語訓白鹿有芳規氣貴消鄙吝學非養
貧地貧乃士之分學復不重華乃實之釁功或虧一簣
山弗成九仞詩雖夙所耽不足示後進努力崇實修佐
我休明運
　　平望
景霽風微湖似鏡輕帆廿里暢人心樓臺逺近稱呉望
老㓜扶攜漸越音澤滿魚蝦船作市地多桑柘樹成隂
吾民庶矣思藏富惟有祈年志倍欽
　
　
　
　
　
　
　
　
　
　
　
　
　
　
　
欽定南巡盛典卷一
欽定四庫全書
欽定南巡盛典卷二
天章(辛未/)　(浙江/)　(江南/)　(山東/)　(直隸/)
　詩
　　入浙江境
午臨於越曉勾呉一水何曽易舳艫爾界此疆人縱别
民胞物與我寧殊敢忘求莫心常切且喜行程春與俱
萬姓尊親盈蹕路豈辭膏澤以時敷
　　烟雨樓用韓子祁詩韻
春雲欲泮旋濛濛百頃南湖一棹通迴望還迷隄栁綠
到來纔辨榭梅紅不殊圖畫倪黄境真是樓臺烟雨中
欲倩李牟擕鐵笛月明度曲水晶宫
　舟過嘉興
徐牽錦纜過嘉禾隠隠時聞款乃歌慢陟髙樓傳八詠獨
欣舊館號三過油花香入青葱町毛芷新浮澹沲波
夾岸桑林數十里果然蠶事此邦多
　　　賜浙閩總督喀爾吉善
　巡吴于越便中過恐悮農桑候正和完賦自緑民俗美
　不須重勉善催科(今南巡免江南積逋二百餘萬而浙/江向無逋欠特加恩蠲免本年正賦)
　(三十萬兩/以示奨勵)
　　　尚書梁詩正之父夀屆八旬特加恩晉封一品詩
　　　　正適以扈從南還因許給假留侍甸月詩以賜
　　　　之
　錫類榮加五色封扈隨侍養許從容膝前喜勝三特備
　身畔先看一子從(其長子翰林梁啓/心請告家居侍奉)盛世祥膾炙桑梓
　髙年人伯仲喬松教忠優老巡方志越水吳山瑞靄濃
　　　三月溯日車駕至杭州駐蹕之作
　今春初度茁初□恰值餘杭翠輦停展義省方欽
祖烈承歡祝嘏奉
慈寧
三朝休養繁滋息萬里提封在户庭覽彼就瞻心實切慚
　兹懐保徳非馨人文舊地風猶樸禮樂名邦教易型明
　聖湖重瞻
聖藻飛来峯已送来青昌昌艷裔差無負濯濯林泉信有
　靈即漸風光臨上已便當觴詠賞蘭亭
　　　巡幸杭州恭依
皇祖詩韻
　銅龍不異日詢
安掖輦呉山賞大觀烟火萬家來問俗春風三月暫遊鑾
　承顔悦志期無忝咨吏安民要在寛秀麗湖光豈無助
　毎成佳句亦増歡
　　　恭依
皇祖呉山詩韻
　崇巘襍江復帶湖俯臨萬井樂亨衢百年休養
三朝澤繼述予懐凛永圖
　　　呉山大觀歌
　我遊名山亦已多呉山大觀今作歌興安大嶺及長白
　嵩泰臺麓田盤窩諸山未兼江海勝此間曠覽俱遮羅
　南北髙峯走龍脈蜿蜒入郡成嵯峨琳宫梵宇許居下
　不許牆宇盤尖螺平列坎石鎮火患風從其俗無煩訶
　第一峯頭縱遐矚壯哉所見真無加(叶/)左江右湖互環
　抱海氣蓊匌含羲娥維水有四三已具故富魚族蛟黿
　鼉天呉陽候時出没列缺豐隆相盪摩呉顛越躓閲興
　廢宋遷元伐紛誵訛只賸呉山青不磨呉山大觀今作
　歌
　　聖因行宫即景
　離宫
當日詠眷阿春暮巡方此重過遙岫開雲飛翠嫩叢蘭經
　雨送馨多平陵塔矗玲瓏影俯瞰舟迴㶑灧波陶冶惟
　靈欣始遇逺風何處遞笙歌
　檀欒修竹澗巖紆極頂軒亭俯碧湖真副其名非謬也
　不孤我詠則然乎請看春物因時鬯能使神心與静俱
　承志宫中養天下千秋萬嵗奉
慈娯
　　放鶴亭
谿亭閲古坐斯須千載孤山信不孤豈必鶴歸識丁令
恰因梅放緬林逋贏将白髮還蘇守留得青山與碧湖
葛嶺當前漫相傲頑仙未必及潜儒
　　題小有天園
佳處居然小有天南屏北渚秀無邊如依妙鬟雲中佳便
是超然刼外仙㡬曲澗泉纔過雨一園梅栁欲生烟
坐來拈句渾難得不落空還不涉詮
　浄慈寺
沿緣蘇氏隄霽景㫁烟低遂造白禪所閒尋碧篆題堂
圍曲屏嶂地是古招提翠竹籠僧户芳蘭引客蹊巖扉
如有約井木或無稽(相傳建寺時木取之/井中此附㑹語也)䇿馬因還去
鐘聲隔嶺西
　題敷文書院
松岡迴首望祗園講舍層階喜得門氣助湖山鍾逺秀
道傳孔孟有真源清遊祗欲心無逸名教何非樂所存
嘉爾青衿真濟濟嗣音實行勉相敦
　　題西湖十景
　　　蘇堤春曉
通守錢塘記大蘇取之無盡適逢吾長隄萬古傳名姓
肯讓夷光擅此湖
　　　栁浪聞鶯
那論清波湧金(栁浪橋宋時在清波門外聚景國中康/熙三十八年於湧金門南創建亭榭)
(御書聖祖仁皇帝/    賜今額名)春來樹緑隂深間闗㡬囀供清聴還
似年明步上林(圓明園四十八/景中亦有是明)
　　花港觀魚
花家山下流花港著魚身魚嘬花最是春光萃西子底
須秋水悟南華
　　曲院風荷
九里松旁曲院風荷花開處照波紅莫驚筆誤傳新榜
惡㫖崇情大禹同(九里松旁有宋時麯院地多荷花遂/有麯院荷風之名康熙三十八年構)
(亭疊石為盤曲之勢風為御書匾/額易麯院為曲院荷    風荷)
　　　雙峯挿雲
髙不畏風雙髻垂天衣㡬縷稱身披畫師若與開生面
想見淡妝濃扶時
　　　雷峯西照
何處髙峯無夕照斜陽此地獨標名錢王遺跡猶堪指
愛是山頭塔影横
　　　三潭印月
湛浄空潭印滿輪分明三塔是三身禪宗漫許添公案
萬刼優曇現聖因
　　　平湖秋月
春水初生緑似油新蛾㵼影鏡光柔待予重命行秋棹
飽弄金波萬頃流
　　南屏晩鐘
浄慈掩映對南屏斷續蒲牢入夜聲却憶姑蘇城外泊
寒山聴得正三更
　　斷橋殘雪
想像銀塘積素餘湖光山色又何如近從趙北橋邊過
一例風光入翠輿
　　錢塘觀潮歌
向聞錢塘潮最竒江樓憑几今觀之更聞秋壯春弗壯
弗壯已匪夷所思兩山夾江龕與赭亹束長流逼東㵼
海潮應月向西來恰與江波風牛馬江波畢竟讓海波
迴瀾退舍如求和洪潮拗怒猶未已却數百里時無何
於今信識海無敵苞乾括坤浴淵魄何處無湖此處雄
雄在奔騰旋蕩激蓂茁三葉及落三皆最勝日期無淹
我來正值上已節晴明遥見尖山尖須㬰黯雲容作似
是豐隆助海若天水遥連色暗昏倐見空際横練索旁
人道是潮應來一弹指頃堆銀堆疾於風檣白於雪寒
勝冰山響勝雷砰硡礌硠礴礚紞紞哼哼吼噦噦流離
頓挫無不兼迴斡旁噴極滂沛地維天軸震撼掀天呉
陽侯挾飛廉蛟龍鼓勢魚蠏遯長鯨昻首嘘其髯榜人
弄潮偏得意金支翠旗簫鼔沸忽出忽入安其危但過
　潮頭寂無事因悟萬里在人為持志不定顛患隨遲疑
　避禍反遭禍㡬不見笑於舟師
　　　竹素園
　縱目湖山景游心竹素園社過春正麗(園在湖山/春社西隣)西與
　道俱存黛重雲根古淙鳴水樂喧沈思堪致逺得句異
　常言
　　　清漣寺(即玉泉/觀魚)
　清漣山裏寺泉石勝其餘坐近琉璃沼言觀翡翠魚噞
　喁花湧浪潑剌玉濺裾遊客欣初見山僧道不如(僧謂/人來)
　(觀魚者擕饝以飤/嘆己不如魚也)舊曽見王畫(内府有王淵畫/魚頗得其妙)可以悟
　荘書無慮投竿者鱗中大隠歟
　　雲林寺
　水盡山幽趣轉竒中宏恰當闢檀維明珠仙露垂乎
聖(寺内存御筆皇/祖)布襪青鞵始者誰(用杜甫/句意)僧足髙閒宜
　逺俗佛無揀擇曷居斯尋巖步屧吾原慣更覺雲深意
　與遲
　　飛來峯歌
武林山髙九十丈迴巒複壑含萬象舊時靈隠今雲林
(靈隠寺康熙年/間  賜今名)月地雲居虚且朗天龍八部共諮議宜
有竒嵐作屏障(叶/)調御丈夫破顔笑何須爾力勞鞅掌
惟西天竺靈鷲峯弹指飛来大方廣飛来閻浮人不識
碧眼胡僧識非誑(叶/)恒河沙數無量物仍坐峯頭白毫
放但看相好及手印一一不異梵銅像刼萬億不飛去
鎮以佛力信無爽我來徒訝未前逢玉削雲鏤相偃仰
怪石斜墜掛天紳異木倒生謝土壤猿吟鶴唳演摩訶
不雜人間絲竹響竒境至此無更竒大士如如不動想
　　賜浙江學政雷鋐
衡文慎辨偽兮真兩浙湖山近八閩為汝便因養老母
即斯推可教都人晷膏良苦母驕貴藜藿曽甘莫忘貧
佇見賔興皆碩彦近名宜戒致諄諄
　翰林院侍講劉起振年一百三嵗自粤東來浙迎
　　　駕詩以賜之
迨背聳隆肩來瞻路邊成名後梁灝(向聞起振老於塲/屋乾隆元年彼已)
(八十七嵗矣因時恩賜以進士仍命選館至/十三年夀躋百嵗督撫以聞故特賜今職)得夀擬彭
籛人瑞今猶古經傳後繼前越都無慮逺應是地行
仙
　　題冷泉亭子
不礙静中喧看取動時定小坐忘萬緣湱然滿清聴
　　韜光
雲林境已幽韜光幽更極蜿蜒盤雲逕仰視天一隙琅
玕輪尺圍過雨翠欲滳蔥蒨交風枝似掃行人迹野禽
送春聲可見不可識猶嫌山寂厯間以泉淙石攀陡造
其巔長烟一空白稍待烟旋消千里來几席近湖逺者
江由江達海直足力不能窮結攬須㬰得譬如虚空光
其通乃在寒留兹片晌興酬彼萬古客
　　天竺寺
屈曲流泉繞石林到來竺宇暢幽尋了知說法無多子
且喜入山不厭深七佛總空身語意三生誰話去来今
未能習静催歸轡已聴鐘流雲外音
　　水樂洞用蘇軾韻
君不見三郎未辨涇與渭却厭絲桐淡於水又不見興
公作賦强出頭目空一切低九州持示榮期髙位置擲
地金石聲應流都官别開聞思竅創名水樂俗人笑俗
人笑博雅人喜致使東坡契清照錢塘春月駐巡轅烟
霞嶺下鳴鈞天更道東陽亦有此相去不過兩郡間偶
聞謂是招在徴即景成吟亦堪喜歸来跋馬蘇公隄至
今想像知音耳
　　理安寺
路盡九溪十八澗境竒三竺兩髙峯香臺聴講來馴鴿
静室安禪制毒龍法雨淙常空色相岩花放不論春冬
歸鞭却恐留清戀倩取白雲一片封
　　丁家山(又名蕉/石鳴琴)
緑蕉白石足天然勝李差桃鬬麗妍三日春光兩日雨
一溪明水半溪田憑髙恰喜逢初霽望逺何妨泮曉烟
鳥語泉聲間喧静絲桐不鼓亦成連
　　虎跑泉
溯澗尋源忽得泉淡如君子潔如仙餘杭第一𫝊佳品
便拾松枝烹雨前
象教開兹泉眼開共傳跑得藉牛哀感通亦自尋常耳
記得前身曽飲來
　　開化寺
髙嶺度南屏澗谷遵曲折出峽忽開豁川雲景復别蘭
若枕石磯葱蒨扶屼􁖲佛宇既荘嚴精廬亦清潔結習
未能忘隨喜試禅悦憑軒俯江濤似演廣長舌
　　登六和㙮作歌
我遊西湖率三日樂矣慮非凛無逸㑹稽南望舉精禋
宣命明當發清蹕穹塔鎮江久所聞到此不登孤良因
振衣拾級陟其頂耳飫天籟衣濕雲海眼龍宫寂寥鎖
江花雁堵香花妥之字長流冩向東月峯朝靄攬於左
壯觀至是真空前那更息心安四禪杜甫添憂我添喜
　境移所遇理則然
　　　雲棲
　一碧萬竿翠雙流百折澄竹泉行盡處門徑得來登罄
　禮悲心佛疇咨苦行僧鐘魚守本色拳拂謝多能矮屋
　常妨帽明珠不㫁燈蓮池家法在六字括三乘
　　　渡錢塘江
　斛土千錢詭就塘風恬日暖綵舟方一江呉越分疆界
　三月煙花正艷陽航葦誰曽見神異射潮未免話荒唐
　漲沙南徙民居奠(海潮向逼北岸海寧仁和二邑塘工/頗以為患近年来北岸漲沙潮汐南)
　(徙遂慶/安瀾)永賴神庥敬倍常
　　　謁大禹廟恭依
皇祖元韻
　展謁來巡際
憑依對越中傳心真貫道底績莫衡功勤儉鴻稱永儀型
聖度崇深惟作民牧益凛亮天上
　　禹廟覽古
　得涖稽山峻言瞻禹廟崇碑文擬衡嶽井穴達龍宫問
　訊傳工部栖遲遇義公錞于尋豈在窆柱恨難窮帆石
　終隣誕梁梅久付空惟應敷土跡天地並鴻功
　　　蘭亭恭詠
皇祖撫帖御筆
　真膺操戈互詆攻
聖多能以不同同右軍設使瞻
仙藻定早傾心拜下風
　　　自紹興一日渡江至聖因寺行宫
　朝辭餘暨暮錢塘片刻長江穏渡航未免情殷戀西子
　不殊風便送滕王快晴乍覺烘山翠弦月遥疑釣水光
　十畝行宫遊不足憩閒命筆玉蘭堂
　　　閲杭州旗兵
　承平世恐軍容弛文物邦應武備明已向㑹稱陟禹迹
　便教浙水詰戎兵羽林舊将今誰是(州閲皇祖駐蹕杭/    武詩有羽林)
　(舊将分防/重之句)七萃材官古莫衡四十年重逢盛典行間踴
躍倍常情
　　登北髙峯極頂
南北兩髙峯北勝南始捨適除天氣佳峯頭一駐馬琅
霄拂仙籟呉山皆在下江海一杯水向我眼前㵼滌盡
萬慮塵何有閒愁惹巡檐古作無曲髙和者寡
　　再至韜光題壁
前日坐韜光觀海窮境逺今日登髙峯韜光又平坦以
此識萬理進界無止滿徒愛境致幽輙復紆畫䍐嵐翠
度重重逕險遵踠踠山鳥及山花夾道紛不斷松翻緑
雲濤竹帶碧琅粉不厯百磴艱安知十里近山僧縱慣
經和南笑而莞
　　雲林寺二十韻
靈隠古禪林佳稱乃自今(康熙二十八年/    御賜今名)佛原泯名象
天與闢幽深竒絶驚初見清閒試重尋嶤巒(北南/峯)先陟
頂静室(韜光/菴)一開襟自内尤綜要居髙總照臨澄懐参
月相對面賞雲岑稍憩塵中跡聊清物表心冷侵泉潄
玉静聴澗調琴乍啓玲瓏竅憑吹金石吟(冷泉亭畔石/竅人吹則鳴)
呼猿時踔洞招鶴早鳴隂辨茗傳初火(是日偶閲採/茶炮焙之法)攀
松騐五鍼洞天窮窈窕乳竇注渟涔路盡忽開豁巖攅
復鬱森綫光常漏日鳥道欲捫參丹閉仙人竈草生王
母簪栖嵓鏨龍象鎮海協祥祲蘿薜䝉櫹蔚雲霞䕶嵂
嶔認峯垂羽翼續句美球琳誰識西來意徒嗤門外音
便當旋翠蹕無逸以為箴
　　天竺
天竺近雲林便途因再至溪溯源更清竹當春益翠秀
潤挹明湖澹泊標初地泠然磬魚聲颯爾烟霞意
　　湖心亭
無地樓臺鏡影空仙居蓬閬許舟通四圍景物蜃忩外
三面山光雉堞東俯檻閒看魚畫水捲簾低引燕裁風
坐看省識無邊樂奚必幽遐一一窮
　　觀採茶作歌
火前嫩火後老惟有騎火品最好西湖龍井舊擅名適
來試一觀其道村男接踵下層椒傾筐雀舌還鷹𤓰地
爐文火續添乾釡柔風旋旋炒愣炒細焙有次第辛苦
工夫殊不少王肅酪奴惜不知陸羽茶經太精討我雖
貢茗未求佳防㣲猶恐開竒巧防微猶恐開竒巧採茶
朅覽民艱曉
　　開化寺再作
春事日以佳春遊興無斁蘇隄桃李芳所玩近几席度
嶺尋梵宫畧取幽趣適穹塔鎮呉江隔岸越山碧顧步
挹清芬騁懐寄寥寂境亦安能窮樂亦胡可極明當整
歸轡留詩勒蒼壁
　　重訪雲棲即景雜詠
山寺雖多此寺幽持教清蹕重来遊洗心亭别仙凡界
萬騎紛闐合著留
綠王參天逕㡬迴石門烟月鎖莓苔蓮池塔院自千古
奚事花幢坐墨胎
修篁深處小延俄又覺簷隂㡬許過山鳥啅林還太古
野花繪壁自春和
浄土香光慧業薫弆蔵法寳玩顔筋(是日觀寺中所蔵/董其昌書金剛經)
(真/蹟)蘭亭昨過相衡較真蹟何如王右軍
　　西湖行宫八景
　　　四照亭
　　臨孤山對葛嶺山光塔影倒漾明湖舊有額曰雲
　　峯四照因以名亭
孤山最髙處更據聖湖中峯色迴環翠花光澹蕩紅隄
虹遥飲練波縠淨披風方喜竒全攬翻牽興莫窮
　　　竹凉處
　　業篁深翳戛玉㧿金塵氣為之盡滌
日遥方過雨意入更逢凉聲是戛寒玉境還生静香萬
竿籠日照一線漏天光却羡山僧逸坐消九夏長
　　　緑雲逕
　　由竹凉處曲逕西行喬柯石目不給賞雲氣時起
　　步屧間
逕紆探絶勝森秀入蒼雲苔迹時留印樵斤未許聞濛
濛濕鶴毳濯濯潤螺紋謝傅東山好微嫌絲竹紛
　　瞰碧樓
　樓俯全湖晴波綺縠搖蕩几牖有一碧萬頃之概
覽景不嫌髙山樓瞰碧濤雨晴皆合賞俯仰更無勞洗
滌塵氛氣差排歌舞曹悠然㑹心所摛句亦因豪
　　　貯月泉
　　水月清光互相暎發平湖既以標勝山半一泓亦
　　先得月豈以大小殊觀
乳竇貯天池嫦娥小浴之一泓清且淺滿魄静相宜未
許魚龍混還欣松桂披廣寒合雲表消得夜眠遲
　　　鷲香亭
　老桂森庭宛然臯塗精舍爰取鷲嶺天香句意顔
　　之
山水清暉藴挺生仙木芳徒觀葉蔚緑因憶粟堆黄雅
契惟期月敷榮却待凉何當秋宇下滿意領天香
　　　領要閣
　　湖山幽邃不可勝窮畧觀大意差領其要
嵐靄朝晡碧湖山趣不窮一時期領要千古有髙風借
問雙峯側何殊六法中惟觀其大畧靖節許相同
　　　玉蘭舘
　　春巡至止值辛夷盛放即景紀事未知與輞川舊
　　館何若
對峙白琳樹迎階為我開判春標雅致名館稱清裁一
晌教神往他時待客來舉王非慕藺自分謝吟才
　　經嘉興問蠶事未興因而有作
杭嘉湖三府蠶事最盛者夾岸種女桑彌望無髙下時
節未榖雨攤烏尚早也三眠已不誤何慮繅絲寡周禮
禁原蠶豈為桑與馬利戒不遺餘深意存非假時巡厪
農桑勸課及春社插秧候正遥菜麥早遍野我更何所
事拈吟清興惹
　　迴鑾至蘇州駐蹕
稽山修祀罷浙水省方迴道便舟重駐春深花盡開與
情多眷戀我意亦徘徊懐保相闗處兹游益信哉
　　聴雪閣再題
據勝嘉其信美哉雪重此嬉春大珠小珠落澗徴招角
鳴鈞境寂早寒衣袂景清迥謐心神新見桃花貼水却
喜人非避秦
　　華山翠巖寺
鳥道夤縁上微風蘭蕙馨天花試禪意澗水演真經鴿
下講堂白蓮擎佛鉢青千竿緑雲裏又得小延停
　　和沈徳潛山居雜詩十首韻
　　徳潛蘇人也家居葑門而搆别業於靈巖之陽適
　　駐蹕於是山行宫欲訪其廬而未果兹當迴鑾故
　　和其山居雜詩書以賜之且誌别也
遂初纔就賦選僻早成居香火聯新社承明憶舊廬對
山開月户問景入烟墟不可食無肉豈還經帶鋤曉達
頭先白旁求姓早聞銅龍勞課子金馬重研文暫閲京
華景歸眠震澤雲省方欣便晤底事又重分雅稱幽人
里常臨香水溪梁春看燕入塒曉報雞啼漫憶著簮舊
堪醒巖電速齊眉鮮同老况汝賸梅妻碧海鯨魚掣老
成許爾真隂鏗似竒句王翰卜佳隣支俸教終老持粱
漫嘆貧優游林屋下可以答良辰江山數千里不隔在
知心力豈勝簪紱閒堪校詠吟巖扉白雲迥門逕綠苔
侵阿那北忩下無絃好蓄琴得友樂三益卜居號四宜
有竒酬問字無病謝求醫雨後冬郊日春前西崦時籃
輿惟一子便倩里中兒門茶傾石銚載菊泛蘭船鶴侣
宵談月鷗心波穏烟松姿依巘古鐘韻帶霜傳探勝無
多挈惟将筆硯前吳下業書傭居然八十翁嗤枝鹿野
曽侍玉鸞宫茒屋千山裏溪田一水通課耕時復出蓑
笠雨絲濛盤石聊宜坐飛泉亦入聴來禽橅舊帖相鶴
續遺經寄興屬霄漢捜題窮杳㝠時詩人今古有誰占
此巖靈雄談毎抵掌豪詠即雕肝意與髙秋潔心如具
水寛坐言行豈負時出處還安應有玉堂夢寸心寧改
　丹
　　　題髙義
　　　天平山之下范文正之祠在焉其旁有園一區子
　　　孫世守其業行蹕偶臨因名之曰髙義而賜以詩
　紆登下靈巖天下秀迎目即夷度溪町菜黄春麥綠入
　松復里許山莊清且淑林泉迥明净蘭茝紛芳馥葱蒨
　入忩户雲烟潤琴牘午橋義何取涑水樂非獨經臨望
　祠宇徘徊慕髙躅文正之子孫家風爾其朂
　　　白雲泉和白居易韻
　雲包白石石包泉無色聲天太古閒聊步天平問泉脈
　喜逢白傅話雲間
　　　法螺寺
　取勝多因僻入山不厭深巖花標法喜埭竹空(去/聲)禪心
　雲態任舒卷泉聲自酌斟華峯忩户裏曽倚笠亭吟
　　　支硎山恭依
皇祖詩韻
支硎占斷古臨硎為愛寒泉謖入聴韶景無邊富度松
巖不改是曽青
　　再題寄暢園
雨餘山滴翠春暮卉争芳搴薜盤雲際披松渡石梁鳴
湍空塵意列岫淡烟光更許傳佳話遮留詩債償(秦孝/然年)
(九十乞詩/故書賜之)
　　詠恵泉
石甃淙雲乳何從問来脈摩娑㡬千載滌蕩含光澤澄
澈不受塵豈雜溪毛碧鴻漸真識味髙風緬疇昔
　北固山
北固當年戰守衝嶤峯今見有喬松蘭舟来往纔經月
翠黛新添㡬叠濃
　金山行宫即景
勾呉於越省方還解澤何稽載道頒重舉明禋謁鍾阜
便紆清蹕駐金山樓臺入水紅翻浪楊栁當春緑掩闗
逾月風光異来往摩空塔影只閒閒
　　　　江寧駐蹕恭依
皇祖詩韻
　下民疾若厪清諏晏處遑安慎一游
祖徳巍巍期仰法俊才濟濟切旁求(試江南生監於/㑹城将加錄用)六朝
　文物資憑攬數日
慈寧奉豫留問俗平康宜正直無須式克用剛柔
　　　過明故宫
　六朝崇構早摧殘基剩明宫煙草寒木鳯已聞翔北闕
　(明至今四百餘年且在明則猶南京也不宜荒廢至此/傳聞成祖建北京時移宫殿鉅材北上以備營建故柱)
　(礎石甃無恙惟木則無存或/或信然盖别有深意云)石鯨無恙枕春欄胡寛巧思
　具重都(宫殿規制無不與北京同盖北京本/取式於此猶新豐之不改市肆也)鄒緝忠言
　信不刋(諫成祖/遷都者)周監在殷殷監夏凛然動念慘然
　看
　　報恩寺六韻
　路問長千里聲傳古寺鐘城頭瞻塔鳯溪口渡橋龍宛
　識清凉近真看瑞靄濃金輪三國始雁堵九霄重祝
嘏香花列(南省紳士於此建壇恭/祝    皇太后萬夀)攄誠紳佩從
慈寧無量夀長願過喬松
　　　登報恩塔作歌
　登㙮有㑹心成句從㙮下借問登時何不書攀躋應接
　真無暇我懐杜老登慈恩仰穿始出步步真當年筆硯
　誰供奉英雄未免還欺人七星北户江西流天風入耳
　聲颼飀金陵自昔帝王州至今遺蹟歸浮休怪底禪林
　標窣堵應令心空萬古愁
　　　雨花臺
　崇岡跋馬晩春晴憑覽遺臺觸慨情便果雲光致花雨
　可能末路救臺城
　　　謁明太祖陵
　金陵莅止為巡方展謁龍蟠奠桂漿保䕶遺規崇勝國
　紹承
家法禮前王開基洵是過唐宋繼葉無能鑒夏商形勝不
　須矜壮麗惟
天佑徳慎周防
　　　閲兵
　曣㬈晴午麗光春暎日晶晶組練陳天塹長江稱地刋
　省方要務重安民放牛歸馬承平久踞虎蟠龍指顧新
　我適孝陵禋謁罷當時創業想艱辛
　　　登雞鳴山即事
　鍾阜西去堆翠崖丹梯宛聴天雞喈元武湖光上眉睫
　金陵春色怡胸懐江山不厭城郭占閭閻半與桑麻皆
　曠觀臺畔瞻
天藻烈並崇峯詎可階
　　　清凉山
　宛然溪流反徑長青雲五里夾松篁凌虚金覽秣陵景
　過刻剛消貝葉香城枕石頭低野色渡連桃葉澹烟光
　徴名無實兼名冺叅到清凉意亦㤀
　　　題太平箭
　　　金陵太平門其左扇一箭飲羽又餘箭痕者二為
　　順治年間取江寧時澹臺都統所射駐防人不忍
　　湮其跡故常整緝存之經過朅覽輙成近體
人心天命向清時江表安能一木支况復處堂仍燕樂
(福王于明亡之際南奔金陵仍/與阮大鋮等日以聲伎為樂云)豈能怒臂拒雄師膺揚
三箭皆飲羽烏合千軍盡例旂應勝天山樹邊續英名
長共石城垂
　　元武湖即景雜詠
太平門外進蘭舟元武湖中撰勝游款乃漁歌出蘆渚
冶怡花影漾沙洲
鏡涵春水一篙深白芷青蒲刺碧潯却怪横峯礙蘭棹
雞籠晴翠落波心
璿池昔亦號昆明遺跡蕭齊入品評留得六朝風月在
鷗波依舊照人清
　　燕子磯
當年聞説遶江瀾撼地洪濤足下看却喜漲沙成綠野
烟村耕鑿久相安
　　　永濟禪院花笑軒小憩
　梯巖白閣静籠户綠筠幽花事春将暮樹姿隂已稠生
　憐早鶯囀聊為老僧留(黙黙和尚年/一百一嵗)屬念於何許雲停
　江水流
　　　觀音山
　玲瓏懸峭壁漩澓帶長江幕府遥開嶂樓船正掛䉶濤
　聲在几席烟景罨軒忩葦渡西来意長明珠殿釭
　　　靈谷寺六韻
　蕭梁靈谷寺昔據獨龍中明卜元宫址新移碧嶂東於
　今四百嵗不改八禪風壘甓攅雲殿雕瓊敞月宫蟠階
　松益翠倒井菂消紅佛地何興廢憑教萬慮空
　　　閲織機者有作
皇祖勤民務早題耕織圖親看成帛者更惜授衣夫經緯
　絲無紊朱黄素後殊雲門土鼓始大布慢嫌麤
　　　寳華山慧居寺
　松徑霏花雨香臺靄法雲笵銅輝傑閣鏤玉穏蜚文寳
誌名長在梁皇籖尚聞芳飈舞錦卉仙籟韻瓊篔誰識
隆昌舊從来名象紛澄觀㤀萬慮小坐亦堪欣
　　麥秀
數日好晴催麥秀南方候早信今徴茒檐自覺收堪待
蒸肆遥知價不増比隴懐新承露潤望秋欲實帶烟凝
花村栁陌尋常攬愜意今朝喜絶勝
　　髙資港
孝陵未讀栁州論繼世旋看禍亂紛詎可長江恃天塹
早教髙港覆舟軍金川守禦終無濟瓜蔓誅夷不忍聞
一死齊黄難贖罪獨憐氣節在斯文
　　渡江
呉越巡方兩月周長江迴汛木蘭舟風恬北指瓜州渡
天朗西窮巫峽流花有繁紅識津口樹多佳䕃出城頭
　　髙旻寺行宫即事
㙮影遥瞻碧水隈北来駐蹕又南来風光一日更春夏
俛仰㡬時經往迴燕促殘紅㸃瑤席鶴行濃緑印蒼苔
江城晼晩猶牽興隄外蘭舟且慢催
　　過淮安
檣烏五兩順瞬息将百里郡城臨清淮蜿蜒聳堞雉土
堤興城齊一綫束流水切近俯閭閻意外虞艱恃讓水
勢不能保障惟藉此甃石費雖鉅為民無惜理爰以命
河臣形勢大端指歸舟相(去/聲)設蕝稍慰勤民意(叶/)來來
司水土欽哉聆從後㫖有孚我弗問匪懈汝其矢令堅
比墉母俾穿於螘
　洪澤湖
具區昨遥望澔汗含咸池洪澤兹重臨澒洞撼地維尾
閭有籌畫駕言親閲之西瞻天無際南睎山一絲蘋末
息微風濤聲萬馬馳須㬰排雪山拍岸還嵾嵳漁舟及
賈舶出沒銀雲堆觀者為膽寒爾乃忘其危熱中名利
人吁嘻可以思
　觀打魚
洪湖之水納百川仰流鱗集多鱧鰱水鄉民計欲一悉
打魚早見來魚船烟波浩𣺌舴艋集施罟潑潑羣魚急
適口但取庖厨充跳身寧惜波濤失揚子銀鰣節尚早
徐州秃尾未覺好鮮腥况匪性所嗜水族傷生殊不少
岸旁朅覽命罷之首夏正育鯤鮞時
　　閲髙堰壩示河臣
建堤以衛民民安賴堤利設仍民受災堤存亦何濟洪
洪湖實巨浸髙堰為障蔽猶虞盛漲時莫禦汪洋勢三
壩建尾閭節宣原有制何人倡邪説强與安名字云開
天然壩每嵗成故事吸川所不恤澇田所不許惟保石
堤固河臣能事畢(叶/)以此云稱職夫誰不能逮髙斌覺
此非力排向浮議戒以隣為壑下河實受恵但尚虞意
外添壩請予示予謂三多多况五可輕試是與開天然
實同名畧異因與定恒規率視昨嵗例仍舊貫者三更
新為者二三猶漲不減許可及次第下河數縣民庻免
飢溺累昨過清江浦名宦堤旁祀皆昔保堤人對民能
弗愧
　　久聞
久聞黄河尾漸淤審然民瘼亟宜慮去嵗春月閲永定
騎牆行水吁可懼不啻尾淤河半淤夏霖堤濆果旁騖
泛濫空懐瓠子歌至今未涸憐沮洳爾時南望増戚憂
未識金堤何以䕶兹來兩度剪黄流水由地中直東注
迴斡奔騰勢雄放雲梯達海須㬰赴盛漲云或時拍岸
要亦歸川得其故人言紛紜難盡信解疑要在親目覩
(叶/)因思永定原無尾不疏則淤理所固九曲源從天上
来宋元以後奪淮據(古之黄河在齊冀為歸墟自宋元/以来漸南徙奪淮水之路並行入)
(海/云)齊驅赴壑有歸墟葦蕩寛深延套巨(自雲梯闗以下/葦蕩延袤南岸)
(為十巨北岸為十套而清口淮水暢流會/黄東注趋海之勢既専攻沙之力益勁矣)迥異渾流善
變更去嵗過憂今始悟(去嵗閲永定河有/未臨先懐憂之句)
　閲豆班集堤工
中河之水来青齊漕儲浮送輸京師春常苦弱夏苦壯
節宣有道貴合宜去嵗霖雨成異漲六塘達海疏洩遲
河臣束手窘無䇿遂致蟻穴穿長堤哀哉吾民罹水患
廬舍飄蕩田淤泥蠲租賑粟縱不惜豈始樂業免溺飢
茭楗并力亟堵築宣房速就頗得之設堤本以禦民患
不免衝决患益滋補偏救弊賴無隠博施膏澤何稽時
臨堤東望増吁嘻
　　桃源耕者
桃源耕者存古風千畝合作衆力攻彼此借助相通融
不勞長官頻課農鳴鑼召呼羣来從閭閻親睦和氣濃
渡河經川舟可通閲堤䇿騎欣初逢兩浙三吳迴憶中
山容水態春翹經不無寄興吟題重未若兹者愜予衷
不知有漢敦厖崇泉明記豈徒鑿空寰宇如是信大公
垂裳南面正巳恭但思民欲難强同力田任恤俗化隆
為爾更切祈年豐
　過宿遷縣
宿遷去嵗灾加賑早降㫖南巡春月過閭閻色未起憑
與惄予愁是皆吾赤子鳩形或伶仃露肘多藍縷(叶/)未
見切厪懐况乎親見此不亟令安全豈其勤民理加矣
寧再加庶乎免轉徙承宣有職司供帳何藉爾留兹總
大綱庶吏爾任使賑貸便宜行毋遺寧濫矣更戒忽遐
陬惟飾經途邇迴鑾忽兩月被野麥秋美民心賴以定
吾亦因之喜進詢方伯臣三縣率如是(見前詩謂宿/遷桃源清河)元
氣詎易復稍救燃眉耳黄童及白叟駢肩道旁跽言謝
爾莫頻尚冀歌盈止
　　入山東境
南巡經兩月北上入三齊綠重雲千頃黄滋雨一犁馳
驅戒緹騎瞻就任黔黎樹影連村暗烟光羃野低寒輕
栁藏絮露重草含荑迴望江鄉渺無須惜解擕
　麥
青齊麥為秋民食兹攸繫南郡處下游衆水所歸地惟
恃夏收稔粗具終嵗計去嵗秋復潦抛荒畊未備春巡
悉民艱切切愁弗置蠲租早施恩加賬豈稽恵迴鑾重
經過田功覘次第來牟撲隴青懐新暢生意民心賴以
定吾意亦因慰
　　雨
北方春末夏初時强半愁腸盻雨遲獨喜今年飛絮候
似逢南國熟梅期度川乍惜青山失霏隴偏欣緑麥滋
却為多人跋泥淖眼前真境繪蘇詩
　　喜晴
麥禾阡陌播耕齊近逺新霑雨一犁更值快晴風日好
旅人跋涉免衝泥
　麥秀
江南見麥秀已遲春之杪(江南人謂今年春寒故麥/秀稍遲不然尚應早旬日)青
齊見麥秀正及初夏早冀北風候夙所知麥秀孟夏婪
尾時更聞閩粤當此際早充餅餌供晨炊自南自北皆
吾民乘時因地力作勤歉多豐少良苦辛歉為憂愁豐
為欣欣不藉人慰愁亦無人分控轡見此含含者不令
蹂躪馳車馬老翁鞠􁦃道旁跽停鞭一問資生計翁言
昨嵗被偏災幸望麥收無麥税
　謁岱廟
岱宗遥望謝重登岱廟森嚴玉陞升只有豐年祈帝貺
愧無明徳荅神憑唐槐漢柏形容古時景民風氣象増
迅矣三年成瞬息向来欣戚總難勝
　　賦得麥浪
非烟非水蹙紋如髙下層層卷復舒生意肯教蔵化蝶
祥苻瑞合兆維魚三山碧海乘風近九穂黄雲湧雪餘
便泛虚舟詎憑險田農將以傲溪漁
　　渡運河即事
濃露暄曦初夏天虹橋迤邐緩鳴鞭運河重渡踰三月
衛水遥源溯百泉(百泉即衛源去/嵗曽至其地)東國漫留西去馬南
風仍送北来船青郊麥秀揺晴浪所幸占秋兩省連
　紅杏園
别館迥巡蹕閒齋書史陶偶然半刻逸無乃衆人勞紫
燕營化棟頳魚簇錦濤新題成舊什邈爾憶含毫
　讀通鑑綱目
三五以前蹟沓茫三五以後滋益詳編年事例自涑水
正紀褒貶推紫陽列眉指掌示法戒四千餘年治亂彰
武帳㡬餘一繙閲豈因巡狩懈就將但經觸目心輙驚
不為博覽供詞章
　　雨
低野繁雲傍晩濃為霖疎宻復舂容清塵解熱頗宜旅
飽麥滋禾實利農北地希逢慰心切南江遥望寄懐重
又因盼霽歌漸石人欲奚能天盡從
　　晴
平效快霽景暄妍絶勝江鄉潤溽連最愛懐新髙下意
綠疇行處緩催鞭
　　迴鑾趙北口駐蹕
緑栁䕶堤修(鄭州北名/萬栁堤)南巡返翠斿鏡光倐改觀(去/聲)駒
影信如流渚館聊停蹕芸齋一縱眸逺帆忩裏度永漏
座中留即景思江國連程指帝州明當辰弗集預命罷
龍舟(節近午日有司陳競渡之戲/以詰旦日食先期修省巳之)
　　恭奉
皇太后南巡迴鑾之作
　凊温序乍更春夏往返程将歴六千法
祖娱
親殷念遂省方問俗恵心宣所期赤縣足衣食頗慮南邦
　尚管弦百嵗修和匪易致勤思保泰益欽旃
　
　
　
　
　
　
　
　
　
　
　欽定南巡盛典卷二
欽定四庫全書
欽定南廵盛典卷三目錄
天章(三/)
　　乾隆二十二年丁丑
御製古今體詩
　欽定四庫全書
　欽定南巡盛典卷三
　天章(丁丑/)　(直𨽻/)　(山東/)
　　詩
　　　恭奉
皇太后南廵啟蹕京師疊辛未舊作韻(有序/)
　　　疆圉肇嵗正條風應律之初太蔟開陽協始和行
　　　慶之候爰諏令旦冄舉南廵溯前度之遊歌星周
　　　六稔奉
安輿而莅止路指三呉翠羽金支掖
輦長依愛日黄童白叟迎鑾更慶瞻雲問俗觀風顧閭閻
　　　而求瘼敷膏布澤軰井里之蒙庥舊韻重賡七言
　　　述志
　澤國省耕紀憶辛山川韶秀信無倫前秋適值逢灾歉
　昨嵗因之罷豫廵(前降㫖丙嵗南廵以/乙亥江浙秋澇停止)槖籥轉旋農慶
　稔黔黎籲請志重申肆鳴帝里和鑾駕一慰江千望幸
　民再奉
安輿出長樂徐遵廣陌衛勾陳青郊喜見餘晴雪緑麥行
　看發始春淑氣眼前
天與盎詩情馬首日迎新乗時展義非無事敢廢軍書裁
　决頻(時凖夷酋長巴雅爾等搆釁命將擒/討西北兩路軍書令其直逹行在)
　　　駐蹕良鄉行宫作
　青旗練吉指姑胥元氣凴㸔果復諸五載狩廵方過一
　三春景物恰臨初明窻温席清依永昔日今時静賞餘
　到處棲遲有行館兩言慙愧是懷居
　　　良鄉行宫疊舊作韻
　首頓庭軒近帝里長途車馬指胥江不遷者問伊誰是
　風在寒檐月在窻
　欲悉灾餘耕織勞南巡詎為事清遨江山秀亦天然助
　頗覺遄飛興已豪
　邇來頗有南來者都道羣黎望幸情然乎疑信吾猶半
　信者吾𠂻保赤誠
　塔影凌空曠野南節前古月正清酣奉
慈兼欲同民樂趙北燈宵即景探(辛未南巡十三日起程/故即在此陳燈火今嵗)
　(以十一日起程命於十四日趙北口/待    皇太后賞燈並許民同觀也)
　　　𢎞恩寺二首
　蘭若康衢側往來路必經松門宛舊識蓮梵亦堪聴佛
　豈較今昔物皆肖色形東軒更幽絶片刻為延停蓮社
　傳清派精脩奉羼提(羼提華言/律戒也)提戈渾一室䜿拂斥多
　蹊誰是忘懷者徒成著我弓莊嚴斯信好可以覺凡迷
　　　琉璃河
　東風解凍春波泱長橋飲練將百丈雁齒枕陸接石衢
　中流曾無十尺廣徒勞人力此胡為勝朝遺跡得諮訪
　(叶/)權璫桑梓乃在兹春秋祭掃來往有司畏畏勢為修
　塗葆盖穏驅平似掌椓人凶燄一至此朱家宗社將奚
　仗適來固節度鹽溝架木吾猶發官帑守閽豈得盡廢
　斯惕然以懼睪然想
　　　涿州行宫作
　練吉廵江國重臨凹字城軒楹無藻飾几席有餘清興
　與新春發心依古月明金吾何必禁爆竹喜聲聲
　　　涿鹿行再疊舊韻
　影燈喜爆閙郡城民風豐歉覘經行行宫晚景正清絶
　壁詩嵗月標分明西征士騰馬亦饑縁縁
天凑時誠好其如審勢乏人為(西師所至仰蒙統兵天佑/可刻日廓清而    諸臣)
　(各分彼此/致失機宜)狼子野心殊詭巧降蕃變亂因畏尤(阿睦爾/撒納巴)
　(爾雅等皆因受恩驕恣自知罪/狀暴著懼罹誅討遂决計叛亂)反面不顧恩遇稠聲罪
　致討重整旅肯使偝徳殘生畱七摛南人不復反三年
　克之鬼方收身此南廵心西海宵衣寧憚軍書修
　　　再詠紫泉行宫十景
　　　　敞軒
　一區十畆縣城陲宻室敞軒各得宜路便重臨風日好
　吾心與物共春熙
　　　　屛山
　門逕縈紆足幽趣一拳亦自得稱屛設如真展瀟湘畫
翻厭施丹與著青
　　　鏡湖
去年波影開奩澹今日氷光照座新可識凍融何礙鏡
往來都是鏡中人
　　　舫室
重宇湖心還號舫層層疊石固階基載舟得託常安穏
吾亦因之悟所宜
　　　㯶亭
棲崖一笠只容身滿受春風廽出塵設擬應真留下物
能參背觸又何人
　　　虹橋
朱闌詰屈不嫌長勢作垂虹飲練光天水心情斯小試
遄飛興早到維掦
　　　魚罾
未出輕鯈凍尚凝不教綴景設魚罾當春生飬資涵煦
育物吾心别有凴
　　　石逕
𥪡峯曲棧致多佳屧歩因之到竹齊却是小窻堪望逺
村居野幙入觀皆
　　　竹埭
琅玕幾個得天然便擬坡仙與懶仙此去雲棲幽絶處
明知萬玉戛晴烟
　　　箭㕔
恱心惟是勵無逸觀徳端知重有方駐輦恒因試弧矢
承平武備詎宜忌
　　趙北口行宫三首
萬栁隄臨淀熏黄未發青渚宫實瀟洒節夕此居停大
吏陳烟火勤民豈政經屬縁奉
豫不罷且權㕔
西窻猶納逺㳺目每教慿春氣怡還裊氷光融間凝雁
囬欣翼接魚陟乍鱗矜遥浦村民集待㸔入夜燈魚筌
還蠏籪生計淀村俱那藉名家畫真披漁家樂圖波將
　暖鷗鷺洲未長菰蒲正助萌陽候因之罷水虞
　　　命免天津府所屬積欠詩以示直隷總督方觀承
　去嵗秋告登編氓鮮逋賦今春駕南廵免三逮經路(南/廵)
　(經過直𨽻州縣今嵗/應徴正供免十之三)津門近海濵下濕多沮洳積欠非
　一朝致然豈無故與民樂休息保赤吾衷素新恩所不
　及曲體惟要務帑則免其徴糧亦豁其輸閭閻留有餘
　是豈非藏富(叶/)長官善推行莫容胥吏蠧
　　　上元前夕趙北口行宫侍
皇太后觀燈火即席得句
　晚來風定紫瀾收預夕承
歡樂事稠座裏同欣上元節渚邉亦有慶霄樓垂虹百道
　連氷朗結燄千葩映雪留箭影飛空數無萬作朋
慈夀祝添籌
　　　長隄
　迤邐長隄度六驂詩中景趣畫中探七橋梯栁黄金嫩
　兩淀氷綠玉涵恱可水鄉經趙北早教春意逓江南村
民夾路尊親共富教難臻用此慙
　　上元節賜隨營諸臣食
五日吉行早駐鑾節朝賜食扈隨官珢霜粔籹頒羣座
星海魚龍舞七槃元夕所欣逄蹕路一家何處不長安
東風弗妒明蟾滿更待銀花入夜㸔
　　日日
日日迎鑾瞻就民百年休養此甡甡試看幼挈老扶者
盡是寒衣饑食倫庶矣能無絲粟貴教之何有俗風淳
從來保㤗惟難事今日其難倍古人
　　紅杏園再叠前韻
練日廵江國乘春發鳳輦昨嵗告武成憶曾於斯舘豈
知馳㨗旌詭計事後顯(去嵗以伊犁底定親告納孔林/起鑾時擒獲阿睦爾撒  之報)
(適至閱數日乃知叛賊誑言以懈衆志統軍正不審其/謬遂馳露布久之屢失機宜迄未擒賊因正軍帥之罪)
(云/)三軍頼司命一籌何莫展選將更整旅問罪王師遣
(去嵗以阿睦爾撒納未就獲故懐觀望如巴爾雅之類/巴爾雅之類者旋復搆亂因更命喀衮札布為定邉將)
(軍以今春統索倫察/哈爾等兵進討諸逆)佇待奏膚功勘亂靖鄯善
　　過景州
曉春薄寒峭驛路惠風柔輕幰臨修市前驅指徳州村
烟暗栁眼塔影矗城頭菆井民風驗燈棚節物酬羣黎
來不約一老溘無留(往嵗過景州致仕尚書魏廷珍輙/迎道左頻賜以詩去嵗溘逝故及)
(之/)故舊凄然睠誰真佺羡儔
　　劉智社
古社界燕齊舊名存劉智聞昔吕思誠令蓚稱循吏五
馬廵民間曾以行田至均徭勸樹畜彰善與農器吾黨
直在隠李氏感兄弟安得如斯人郡縣各一置厯久觀
厥成無而自治
　　賜衍聖公孔昭煥
蹕路趨迎領一門詩書教澤泗洙源卿來處早予心往
大禮方行不欲煩(去嵗親諸按闕里釋奠故今嵗/不復往僅  例遣官致祭云)
　　徳州行宫示山東大小吏
未敢深宫自宴居省方展義毎厪予按程移帳安猶便
擇向開軒費則虚一宿遷他賞何有萬民得所樂寧如
　由來不説惟成事(去嵗廵撫愛必逹于徳州建行宫以/傋南廵入東境首程宿頓將訖工乃)
　(入奏因成事不説故/仍之然朕所不取也)此後無需慎戒諸
　　　燕九日奉
皇太后觀燈火
　燕值邱仙節燈陳鬲氏墟火城張大野綵閣奉
安輿孔雀千屏金蓮萬朶舒鸞車朝絳闕龍馬負舟
　書勝賞真無斁圍觀共樂胥兆民齊祝
夀夀指㤗山如
　　　駐蹕徳州行宫作
　行春南去三千里問俗東來第一程但得清塵儘表敬
　豈期作室儼觀成橋銀樹婪燈燦火棗金芝應節榮入
　夜肩輿不呵禁為田久矣此民情
　　　再依
皇祖徳州即事詩韻
　去嵗告功至紅旗又報初元戎堕詭計未讀六韜書闕
　里兹弗臨遣
祭瓣香肅翠䍐指江南早喜東風燠
　　賜山東廵撫鶴年
粤海旬宣久青齊治(平/聲)撫掄嘉伊品犖為我我牧元元
坐鎮青油幕扈隨紫氣軒驅馳何足貴善政勉徐源
　　麥二首
鳴鞭過禹城塍麥綠方萌經雪膏猶潤迎風浪未生宣
言避騰􁞻滿意入吟評野老修春耒行將舉趾耕春入
年前早南來氣復暄芃烟新染翠茁壠宻含温農務從
頭起民依箇裏存兩岐寧上瑞普獲乃真恩
　　徒駭河
神禹治河乃最神當時猶治人徒駭三千年後智非禹
問勝此任誰能解徒駭極北鬲津南其間大都九河在
相去乃至二百里同為逆河方入海今河不過數里餘
安得修防不日治將欲棄地讓之水億萬生計嗟瓦解
即禹治今河應難是吾蒿目所以乃
　降㫖加賑去嵗被水五州縣
去嵗河北溢乃自無隄處填築失疎畧遂有奪溜慮(河/至)
(孫家集以北無隄黄河漫河所過汕刷成渠者水落後/一一填築以禦來嵗汛漲上年河臣經理疎畧致黄河)
(北流幾至奪溜亟命大臣堵塞而當河溢時上流/諸州縣積潦無可宣洩東省魚臺等處遂致成灾)茭楗
亟堵塞乃得歸故路積水則已多五郡當其劇尾閭苦
泥淤當春尚沮洳涸田正需時耕犂早云誤新正例施
恵加賑曾頒諭今來縁南廵民艱悉經度何妨一再加
蘇此惸獨庶嗟爾親民官推行體休助
　　雪三首(正月二/十二日)
東風拂􁀙車稷雪忽交加沿路勢添密依人飛故斜連
塍藏綠毯大野捲銀沙既慰還因慮寧無凁麥芽行宫
午駐蹕六出尚漫漫坐我氊廬暖思人布帳單收來煮
小鳳望去舞翔鸞功徳明當莅(方山靈巖寺最/髙處日功徳頂)千巖積
素看
廣甸含膏潤問知冬雪多得斯誠益善惟是奉中和澤
被東南畆花開頃刻科皇州七百里霑否意如何再依
祖南廵過濟南韻
　清蹕重過厯下城栁絲遲放麥芽生觀民未覺足衣食
　敷政深慙措治平繩
武勉思堂構肯祝
釐欣願海山盈靈巖聞道多竒秀佳氣遥看馬首横
　　　曉發崓山
　雲封昨過藏松色(崓山上/多松)雪積今看繢巘姿清致山程
　逄不易却教回首立移時
　雪後春朝生峭寒輕裘暖幰意遑安為他道左來黎庶
　粗布衣猶纊絮單
　連朝劇暖換棉装一雪青郊頓作凉凡事如斯難逆料
　鞫躬誰是昔南陽
　春山迤邐度朝晴卓午還逄薄暖生旅况暄寒人自備
　所欣連壠麥方萌
　　　駐蹕方山
　濟北名山駐玉符欣於始遇暢清娛梵宫髙下羅諸岫
　行殿樸淳别一區容膝已安謂多矣竒觀何限詎窮乎
潤州此去樓霞欖吉甫均標十道圖
　　靈巖寺
方山方有靈巖寺呉下靈巖不獨靈立字安名由箇箇
今來古往鎮亭亭砌瓴塔尚千雲矗卓錫泉常注竇渟
希有佛曾出現地既云希有現何形
　　題靈巖寺八景
　　　巢鶴巖
法定開山有鶴瑞羽衣皜皜駐雲峰至今月白風清夕
彷彿東坡夢所逄
　　　甘露亭
泉疏甘露淙淙亭子因仍甘露名用汲誰工註及汲象
馬遷曾是嘆王明
　　　卓錫泉
泉臨卓錫一亭幽萬壑千岩景畢收最喜東南縹緲處
澄公常共朗公游
　　　摩頂松
　髙松西指為求經般若真詮冺色形假使虬枝解更向
　定知糟粕是青寧
　　　　鐡袈裟
　片鐡為衣狀水田滄桑幾閲鎮精堅誰云五葉一花止
　試看伽犂萬古傳
　　　　白雲洞
　靄靄英英相後先穿雲忽上白雲巔春郊方待一犂雨便
　可為霖潤大田
　峰枝澗葉未芬芳祗有天花樸鼻香底事座來都不著
　維摩室裏即斯床
　　　　愛山樓
　縈青繞白相(入/聲)氤氲無色聲天大塊文著個横樓真恰
　當四時佳氣與平分
　　　過㤗山再依
皇祖詩韻
　方山一宿停清蹕㤗岱巖巖見舉頭南指遥程春曉發
　東來紫氣馬前浮
聖踪永古並崇岳
愷澤於今在九州縱是瞠乎嗟莫及
覲掦敢不意深留
　靈巖石路盤山脚齊甸春光動陌頭案衍遙從西峪度
　巃嵸不礙曉烟浮瓣香寸意馳仙闕與地千年鎮兖州
　憂樂向來何處著思量結習豈應留
　　　望岱廟寄題
　皇林取路向西移敬仰
　崇祠一念馳作鎮配
天首五岳(廟中配/匾曰)　(皇祖御書/  天作鎮)居方出震佑嘉師唐槐虞
　柏應依舊秋月春風又㡬時香帛太常依例遣(車駕經/山東境)
　(禮官奏遣大臣賫香帛/告祭岱宗修故事也)祈年惟是禱無私
　　　賜山東學政謝溶生
　聖賢桑梓地俊秀鑑衡司勝任誠非易不鰥在有為遷
　喬思已早刈楚念人遲士習民風倡朂哉法則持
　　渡汶河
三汶兹為大千秋帶魯郊原山溯源出濟水滙流交凍
解遲蒲刺清波下鷺抓方春生飬候未擬網罛抛
　　填倉日二首
　　前章即景後章抒懐
春朝廿五客中過烟火千村入詠歌節以俗傳聊聴(去/聲)
俗義縁多稼豈辭多九州誠使倉箱足萬姓自然長幼
和旋頋迎鑾總總輩盡資衣食計如何
屈指為期十二過(慧賢皇貴妃以乙/丑年是日薨逝)可堪囬憶是耶歌
悲歡展轉都來幻嵗月推遷積以多永巷羣維式儀則
中宫素服喜祥和不三年又辭予去(辰孝賢皇后以戊/  三月崩于徳州)
(舟/次)難向君平問若何
　　復雪三首
曉報濃隂羃逺巒雨縁春暖雪縁寒雖然膏澤無兮别
恐釀嚴凝意未安
六出昨逄頗益麥千林今詩復装梅設云入畫斯誠善
而我寧因㸔畫來
霏霏著地旋消融積處都無一寸蒙厯覽吾心方稍慰
午餘還放日輪紅
　　至泉林二首叠舊作韻
無多室宇淳而朴咫尺泉林秀且明芳勤杏花春未放
素皴把樹雪初晴窻櫺好景隨心㑹壁額前題向客迎
民氣安和嵗中上省方縁此一怡情
禊辰昨嵗雨餘至春孟今朝雪裏來宫是
皇曾駐憇輦扶
母喜趨陪西瞻
曲阜増顒爾南指江鄉已近哉不異前兹惟問夜軍書
籌畫為徨徊(去嵗駐此已覺紅旗馳報浮虜為偽督令/策楞等進兵終以路逺遲延坐失事機而)
(逆醜未獲懐首鼠者旋復猖/獗故今嵗更籌進兵致討耳)
　　再題泉林行宫八景
　　　近聖居
髙齊樸斵適居安映帯清流多激湍拈筆還思去藻句
句新題近聖額簷端
　　在川處
石罅淙淙清且漣如斯不舍向長川名依夫子垂終古
理註魯論在目前
　　　鏡瀾榭
石髪經冬碧轉深毎來曲榭必慿臨開奩設以菱花擬
定是秦䑓照膽金
　　横雲舘
曲抱逥廓鏡様圓三間虚榭聳中天有時一片雲生彩
恰似廣寒霄漢懸
　　　九曲彴
溶溶春水漾蘭苕碧柱朱欄窣栁條合是武夷最深處
便當􁣎歩躡虹橋
　　　栁烟坡
新梯欲放曉寒輕低泮朝烟一縷横今嵗春來節令早
已憐舉眼盻清明
　　　古䕃堂
　古樹曾經䕃古人今人對樹樹如新由來樹不知今古知
　者誠為未出塵
　　　　紅雨亭
　一亭文杏四鄰圍寒勒花枝未染緋却憶去年臨上已
　垂簾紅織雨霏霏
　　　蒙隂積雪再依
皇祖詩韻二首
　城過顓臾憶古封南廵為省織將農蒙隂雪後賡
前韻大塊文章占素峰
　平田融未麥根封為問農言不􁀤農却繢前遭景如舊
　幾曾積玉在嶤峰
　　　望蒙山雪色再成叠舊作韻
　積雪蒙山又昔同行軒妙趣静慿中蘇家詩愛尖吟軾
　王氏畫看皴是蒙路指東南迎暖日首廽西北峭寒風
　遐心憶到伊犂塞佇待王師早建功
　　萬松山小憇
衆山多濯濯一嶠獨蒼蒼想有靈祗䕶如看圖畫張清
齋梵宫側古籟午隂凉小憇登程去拈毫興已償
　　賜河東總河張師載
疏瀹期嘉績修防董衆寮詎予惟使過勵汝尚更調(張/師)
(載前任江南副總河以徇庇悞公與髙斌同獲罪既念/其人素謹朴復加錄用兹命代白鍾山為河東總河俾)
(得改弦/自効)法在遵潘訓文寧藉鮑昭魚䑓全涸未舉趾待
春朝
　欽定四庫全書
　欽定南巡盛典卷四
　天章(丁丑/)　(江南/)
　　詩
　　　二月朔日入江南境六韻
　仲月日臨吉江南路入徐觀民因露冕䇿馬毎辭輿欣
　看尊親意還頒寛大書洊灾常厪爾加賑莫稱予尚恐
　向隅者未沾霈澤餘咨良二千石文視可銘諸冄依
皇祖示江南大小諸吏韻
　國本重惟民反裘譬負棷有来長民官聴予一言剖嗟
　此澤國區灾沴流行久蠲賑恵縦施未覺蘇黔首溝壑
　有向隅奚稱民父母邇来雖轉旋餘糧寧棲畝省方為
　觀民已隔六載後與我共治者豈非賢太守湏知足衣
　食始可言孝友設教法
放勲色養奉
慈夀五言示予志朂㢤慎毋負
　　賜江南總督尹繼善
幕府山邉開幕府風規得似茂𢎞無保釐務布兆民福
清蹕寧求一已娱静柝久曾厯數省建牙今復鎮全吴
吏民相習休云易朂爾思艱莫漫圖
　　賜原任大學士史貽直
歸林縁䑛犢辭閣匪思鱸能改無過矣知仁何礙乎迎
鑾方出户資政挈同途風度猶然在江山秀助膄
　　麥苗
露浮全帶潤壠覆欲生香可識南邦暖較扵魯甸長徒
觀浪猶静尚覺雉難蔵邳宿經灾後兾兹接夏糧度永
濟橋作歌
長橋接岸亘邐迤留孔多縁㵼潦水上承駱馬下六塘
節宣見為濟運起有司除道欲就夷逕度河灘橋仰視
漲㾗㡬欲與橋平是今所行乃河裏溝澮可盈河詎可
知艱慚無治法爾石砥中復多斷缺問因去年浪所毁
何不亟修云有待迴鑾次第方經理往来通衢賴此存
夏霖轉瞬其何恃發帑鳩工勿再延永言顛末識所以
　　復降㫖加賑江南被災州縣詩以示總督尹繼善
　　　及地方大小諸吏
新正寛大詔蠲欠江浙暨翠華昨發軔加賑已次苐兹
入江南境宿桃目所擊(叶/)百家鮮積糧麥苗猶在地夏
收云尚遥是宜善安置吾民藍縷多嗟此飢寒輩洊灾
乃若斯應慚誰所致養老及賙貧雖日頒緹騎(命親隨/侍衛等)
(齎養老牌以賜髙年其/貧窘者則給以白金)尚念溝壑􁎒匍匐或艱至已加
寧冄加茒檐庶均逮以及安慶屬一例俾霑賜既毋事
催科其善勤撫字漏巵何處無莫使侵胥吏
　　隄上漫成四首
避濘因為隄上行不妨百里畧紆程(辛未取直修路至/直𨽻厰而雨後多)
(泥濘從人若之今嵗乃従運隄雖多行/及百里而舊隄無事多修且避濘云)僕人莫謂仍前
近豫立應如幸遇晴
楗茭隄工積崇墉意外云當備急工帑項嵗支應用此
未經見處可能同
夾束雙隄中運河秋霖隄外尚渟波黄流咫尺臨西岸
蹙額修防竟若何
有隄未若無隄好既有安能復使無大禹為臣君是舜
想當束手况云吾
　　運河
厹猶經古縣窑口溯新灣隄上看流注雲邉辨往還舳
艫期用涉名利孰長閒憂隐黄淤後瀹疏䇿正艱(黄河/挟沙)
(以行流急則藉以刷沙上年孫家集漫溢㡬致奪溜而/毛城鋪旁洩者不早為築塞經流既緩沙積河􁩱為憂)
(甚大特命督撫河臣亟議/議節宣之策㑹同經理)
　　命總河白鍾山巡撫髙晉同往會商䟽濬荆山橋
　　　堵塞毛城鋪等工詩以示志
去秋河為灾乃在孫家集漫渠未填築遂致洪波吸亟
命事修防亦得成功立其如已洩波往往淤泥積荆山
橋下川較昔髙數尺㣲山乃倒漾沛魚今在澤黍恐不
能種而况兾收麥䟽瀹莫惜費此實目所急同時毛城
舖分流减来脈治標出無奈隄成應即塞而何值邂逅
　河臣數經易因循置度外廬鳳復遭厄二患均要務展
　轉增反側瀉者塞其流停者䟽其偪往哉相和衷宣防
　勉奏績詎可惜一勞未敢期永逸但望夏田耕稍救民
　殘息斯則宣力多豈在日扈蹕
　　　閲中河
　源逺復流長因清資刷黄
睿謨千載頌
聖澤萬年慶(康熙年間移運口于楊荘是為中河/聖祖親臨指示所開為萬世頼利云)永利風
　帆旅常輸天庾糧平成期善守未敢事更張楊荘牐恭
　　　依
皇祖詩韻
　江國重巡六載餘翠華迤邐度彭徐河工此地多衝要
　隄堰修防慎莫踈
　巡春晴旭颺鞭絲敬仰
奎章漏黠移底績繩
猷任胥重其難惟有寸心知
　　　渡黄河
　地天中氣象明昭翠艙中流盪畫橈竹箭桃花觀浩勢
　風恬浪静度春朝旰宵未得平成術㳺豫常懐角徴招
　敬守
鴻模慎多事六巡疏瀹仰
神堯
　　　恵濟寺
　瑞氣扶輿鳳閣峩金隄千載慎洪河黄流清滙安瀾慶
　楚舫吴艘利涉歌百越鄉寧拘地逺
　六宗功著濟人多(相傳越天妃/為閩  人也)綵舟稳渡
慈顔豫
　神貺欣叨黙䕶呵
　　　閲河恭依
皇祖詩韻
　繼
武惟􁅏日屏營
治河無事禹同行修防慎選期俾乂不用才能用老成
　　　賜總河白鍾山
　司河稱最久自是悉防修慎莫幸無事勉惟建逺謀况
　經益新􁩱(上年河决孫家集致荆山橋􁩱淺上㳺/積水入春未涸恐妨耕作亟命䟽𨗳)此實
　厪深憂朂爾平成績紓予宵旰籌
　　　賜副總河嵇璜
　淮黄近多事簡畀兾堪勝習矣吾知夙僉惟汝尚能母
　儀迎養便父訓熟聞曾(嵇璜昔隨父大學士曾筠南河/任習知河務近來以母老請假)
　(侍奉淮常一/水迎養亦便)佇俟成功奏憂心日所憑
　　　恭依
皇祖閲河隄詩韻
　重穡力溝洫還淳卑室宫㡬曾圖
已逸惟是厪民窮繼述一心切
精神百禩通即今存
御霸清宴永歌功
　　　洪澤湖恭依
皇祖詩韻
　事在人為語豈虚崇隄修築敢遅徐(事在癸/酉年)重来細閲
　工堅否詎為春波看打魚
　　　清江浦
　清江流是𨗳淮清禹蹟而今久變更􁦹㦸建牙􁀙底績
　(縂河紀/門建此)衡閻比櫛願咸亨漕艘北上斯千庾水驛南来
　第一程路轉川迴宜望逺樹頭瞥見片帆輕
　　　過淮安城
　石隄駐舸䇿龍驤紆路觀風六里强入北門還出西郭
　漢淮隂是晉山陽羣情愛戴今猶切前嵗飢寒刻豈忘
　無易由言元氣復轉旋額手為民慶
　　　閲淮安石隄記以紀事
　射陽古澤國諸水滙入海自從奪黄淮其危乃更倍南
　北咽喉扼城郭不可改初猶患黄灌閭閻無寧載
皇祖排瀹之六巡勞攆橇乃得清暢流何必安東委(前明/議河)
　(者患黄强淮弱竟有欲委安/東以拯全准者其説實謬)治河謝未能繩
武厪實毎辛未載經斯安乂仰
遺楷惟是隄埒城土自較石殆發帑命更築今来工早罷
　田廬資保固蒼赤庶樂愷永言識其詳癸酉事心駭(淮/城)
　(西北舊土隄辛未南巡過淮命建石利/工癸酉河淮並漲淮城頗得石堤之)
　　　夜雨二首(二月初/七日)
　朝霧旋成風風罷夜為雨氣候南北殊重来知緒緒船
　忩聲㸃滳衾枕寒爾許河北昨曾經麥田澤方佇此雨
　設遍霑可以慰農父
　二月雨霏絲到處應益農南昜北難致風氣屬不同昜
　者虞其過艱者難其逢淅瀝聴深夜嘹唳度數鴻因更
　憶燕齊春膏頼化工
　　　曉發平橋三首
　夜雨連纖聴打船曉来猶未泮絲烟今朝百里程應趂
　觧纜催行下水川
　十里剛過亦放晴覲光黎庶夹河迎曾何觧澤蘇閭閈
　慚愧同聲感戴誠
　白馬湖連寳應湖際天一碧望邉無春猶如此况逢夏
　蒿目終艱善治模
　　　䇿馬過寳應縣
　閤閭坐露冕猶覺隔河遥傍岸泊蘭檝觀民揚玉鏕人
　烟依舊庶灾疫以時消(去嵗江南經灾後疫/氣復盛行至秋方觧)籲禱吾雖
　久還因
天眷邀
　　　即事
　南闗五里及車邏建牐原虞異漲多不免下河猶被潦
　修防調劑竟如何
　去年數􁆡未過水澤國因之幸告豐黄弱全淮出清口
　却教嫁禍宿靈虹
　　　車邏􁆡
　䢴溝納衆水分流入江海唐宋始起隄興廢亦時改自
　此事亦紛鮮安率多殆黄奪淮之後其危斯更倍堰牐
　日以髙田廬斧底在䟽濬豈易言尾大屡中罷或有慮
下河堅閉志弗悔下河曾小益逢年歌樂愷(河臣髙斌/増築天然)
(壩障洪湖東流運河東隄車邏等􁆡得以堅閉下河州/縣連嵗豐稔後遇湖河盛漲狃于成見唘放失時遂致)
(潰/决)癸酉秋為霖特前議不懈(叶/)豈知偶幸耳決癰乃大
潰(叶/)蠲賑縦亟救接踵灾乙亥嗟我惸獨民蕩析心驚
駭旋為停南巡蘇民飭邑宰今来問民瘼春流静凂凂
耕作羣趁時遥遥三秋待奠川無良謀吾慚所以乃
　　邵伯湖
東(艾/陵)西(白/茒)南(新/城)北(甓/社)四湖通謝傅遺休擬召公我適乗
舟經澤國修防宣蓄慮何窮
　　叠舊作韻賜沈徳潜
前席何曾隔六春(辛未至今/凡六年矣)三千里不間疎親星垣帝
友豈無友吴下詩人尚有人咨度瘼情期達隠評量句
義欲胠陳步趨望九雖稱健靈夀聴教手握筠
　　香阜寺
鎮過東山蔽芾畫艫卓午泊維揚荘嚴靈鷲標䑓麓(乂/名)
(小五/䑓)起伏来龍分蜀岡古佛叅来雖似悟萬民視處祗
如傷新河十里羣啇濬敬上賙貧聴豈妨(従香阜寺昜/輕舟由新舟)
(由新河直抵天寧寺行宫乃羣商新開既表敬公/之心且去嵗藉此以工代賑頗益貧民故聴之)
　　天寧寺
天寧門外天寧寺最古花宫冠廣陵指月禪枝閲百代
庋經阿閣聳三層親民乍為(去/聲)思蘇軾傳法何湏問慧
䏻我自多憂非獨樂豈能香界鎮吟憑
　　天寧寺行宫作
行館招提右詔春註翠華所欣無藻繢頗足賞清嘉絲
桞纔舒葉玉梅已放花謝家風雅近率欲罷吟义
　　蓮性寺
一朶花宫結浄因周環緑水漾波新歌䑓畫舫何妨閙
恰是亭亭不受塵
　　觀音山
右拱平山嶠遐臨廿四橋古原詠文士今半屬禪寮法
雨鏡中落天花雲外飄憑忩尤暢意緑野潤新苗
　　平山堂
　西寺西頭松竹深歐陽舊蹟試㳺尋江南山色秀無盡
　二月韶光羙不禁四字檐端垂
聖藻(康熙四十四年/賜賢守清風額)千秋座右掲官箴春巡處處
前徽仰到此尤厪籲俊心
　　　第五泉
　有冽蜀岡山春来玉乳新可識品泉者非闗姓陸人(張/又)
　(新品此/為苐五)
　　　慧因寺
　竺蘭結宇緑川濵棹返平山一問津禅納已知因是慧
　試言慧復是何因
　　　塔灣行宫恭依
皇祖詩韻
　廣陵風物久繁華下下翻堪樹五麻可識古今不同俗
　由来中外莫非家治堤弱栁揺金縷映砌芳梅綴玉花
　樸斵縂存
昔年制
奎章曾是戒紛奢
　　　髙旻寺
　河干唘梵域塔影矗髙旻兩字騰鴻號千秋煥
寳文(寺名康熙四/十二年所賜)荘嚴開像設清浄悦聲聞頂禮祝
慈夀都梁颺瑞芬
　　　自髙旻寺行宫冄㳺平山堂即景襍韻六首
　前朝烟棹寧耽玩供帳因他率已陳自是晴明山色好
　重教游騎䇿髙旻
　富庶従来説廣陵滿城絲管映街燈唐風擬令崇淳約
　謀食貧人慮失憑(啇人習為侈靡其技巧役之貧民藉/以餬口者甚衆亦損有餘補不足之)
　(道若令如唐魏儉嗇則土/著益難于謀食故不之禁)
　春風行舘憇天寧早見平山黛色青便進湖船漾新碧
　且看夹岸畫為屏
　一株緑栁一紅欄絲縴沼堤引木蘭小令還輸蘇氏軾
　(蘇軾有三過平/山堂下小詞)東山未擬謝家安
　潤含新麥緑塍寛恰是淮南第一觀試想風流賢太守
　詎因歌舞助清歡
　蜀岡㳺罷催歸轡畫蠲原遅十里餘(是日自髙旻行宫/䇿馬度郡城至天)
　(寧行宫易湖船歸亦仍之以馬/便于船且百姓得以近光也)船馬北南殊所習始知
　古語信非虚
　　　塔灣行宫恭依
皇祖示江南吏韻
　豫㳺傳夏諺巡狩載虞經改典闗休助
化工賛毒亭韶春方駘蕩品物早物形宣澤惟良吏毋孤
　清蹕停
　　　自瓜州放舟至金山
　觀民展義狩南邦𤓰步平明掛錦䉶栁緑桃紅春兩岸
　風和浪細昔長江(辛未渡此/亦無風浪)樓䑓四靣雲峯矗簫鼓中
　流水調摐西望鳳舟
王母降問
安歡喜詣瑶忩
　　　金山寺恭依
皇祖詩韻
　従来佳境屬禅和佛印其人亦豈多
養志延禧遵
昔躅江山介夀慶如何
　　　登金山塔頂叠舊作韻
　定光塔據翠峰尖登眺崇情暢六兼百尺凌雲賢刼固
　千年入影浩波恬東西源委因心㑹南北風光舉目添
　石火春秋纔瞥眼今来饒是韻重拈
　　　金山叠舊作韻
　𤓰步堤楊已窣青放舟江勢攬全形好春如繪迎春馭
　福地無雙擅地靈蘿壁峭中尋昔句松軒勝處得今停
　雖然厯厯成今昔不可分疏理亦㝠
　江流山峙千秋境栁暗花明二月天煑茗就泉思陸氏
　摛辭即景許髯仙豈能適已真無暇毎為康民願有年
　一帯呉根将越角恵鮮勤體蹕途連
　　　游金山寺冄叠蘇軾韻
冊府常披輿地圖西極江源東竟海中流銀髪䏻許長
氐父乃如黍米在獲金名易裴頭陀祗園髙下凌澄波
自兹勝蹟擅吴下騷人禅客㳺恒多南國重来命巡楫
風恬浪静韶春日佳境畢景不能窮琳宫梵宇層樓赤
石􁆈萬刦埋仙魄(金山前島世/傳郭璞墓)髯翁吟際髯應黑令来
古往熾然明不遷者存底用驚福地只宜冺六識山色
江聲定何物印公㽞帶可鎮山當時公案足警頑蘇公
不言言未已試看衮衮東流水
　　自金山放船至焦山冄叠蘇軾韻
江赴海意虎視耽自来天塹限北南湔氐遥源達溟渤
至此餘十之二三方壺貟嶠誰則到徒稱火棗将氷蠶
咫尺仙山一帆力不㳺可懐日後慙石□峭㧞潮影退
俯欄可以窺深潭便命黄頭發青雀江天春物方清酣
忽懐玉局曾㳺目中江長老談鄉談(見東/坡詩)豪吟静悟兩
寂寥祗饒松竹籠虚龕山蔬可以為清供豈必燒豬方
覺甘紙帳困眠明便出金山㽞待還嫌貪片時攬勝兼
望古幽情暢矣歸云堪剪波頃刻濟北固嵒端更問蕭
公庵
　　三詔洞
三詔抗懐却千秋潜徳光董經曾不固滕六詎能殃隐
也真仙耳山髙江水長至今洞口石尚是煑餘糧
　　逰焦山
我昔金焦互量比曾云在此不在彼昨来浮玉凭朱欄
又覺人間鮮並羙東瞻島嶼藐拳石蓬莱有無只虚擬
順流揚帆忽至之宛憶前評不差耳如来轉境故稱佛
被境轉者衆生是慧禅寺禮調御夫焦先祠緬隐逸士
欎葱樹色扶竒峯倒影盡在江天裏豚入息風銀月澄
龍出聴講黑雲起到斯雅合諸慮静我則萬㡬将誰委
江山不改心亦然返棹吾将勤政理
　　甘露寺
江干䟦玉馬雲表謁祗園不見蕭公鑊聊叅能祖旛四
雄蹟已冺(見蘇東/坡詩)六代地猶存獨愛司勲句因之憇北
軒
　　過鎮江府城
焦山稳度紫霞舟十里鳴鞭過潤州秀麗江山窮睇眄
喧闐老㓜厪咨􁁸萬民爾滿瞻依願一意予勤富教謀
前嵗灾荒昨嵗熟既為慶慰亦為愁
　　練湖
曲阿後湖古所聞波光如練漪澐澐中郎品鑒得神韻
光禄摛藻多清芬七十二流皆滙此築堤之後事紛矣
紛運利田胥頼之閘䃮修置寧聴毁停艫試望有所思
豈容易言制復始
　　登城霞閣二首(董其昌題俗/名三義閣)
攬轡丹陽縣觀風度巷衢毎因咨米價惟是厪民劬閣
綺登級城霞向入圖(過縣城乃/登閣小憇)遺風仰三義勝槩攬全
吴後樂先憂意同聲衆口呼轉旋頼洪造元氣幸差蘇
層甍控川口来往實通衢尸祝今猶盛三分昔已敂牛
黄叶佳䜟龍卧賛良圖北伐應先魏東連暫緩吴何當
禪勿肯若可董聞呼蔚起赤城色題簷筆是蘓
　　過常州府城八韻
傍堤維鳳艒紆路䇿龍駒問俗闠闤度覲光老㓜趨
舟車引百越襟帯控三吴㤗伯髙風在賀公嘉政臚
人文日寖盛食服衆滋膄故是昇平象寧無水旱虞
即今雖小補憶昔未全蘓咨爾牧民者引恬莫怠圖
　　䟦馬過常州至􁑾舟亭進舟遂是首
風流蘓髯仙遥年此繫艇遺蹟至今傳以人不以境流
為佛氏宇松竹頗幽静印公舊深契玉帶㽞堪省南来
縁觀民詎為賞烟景敞檄及孤亭㸃綴備臨幸玉局强
項人想未必首肯山僧不觧禅念佛持清警云昔曾執
戈放下屠刀猛(寺僧自云曾于陕/西勇健營従軍)乘艫就前途回望崇
情永坡㽞我則往不繫閒雲影
　　射
澤國塗泥難射堋晴明是處得平陵和門適可觀羣藝
破敵休誇擅獨能敢以昇平弛武備詎忘弓矢是
家承不矜已亦課人識慎酌權衡在勸懲
　　　賜蘇州巡撫愛必達
　青齊障宿保呉下節新移民隐芻蕘達官方砥礪期允
　當知有要寧止貴無私此地灾傷後恵鮮莫漫遅
　　　賜江蘇學政李因培
　學校程材地江蘓大雅邦元龜要清正藻鑑辨淳厖莫
　負風簷昔為求瓊樹雙菁莪勤樂育濟濟引鴻龎
　　　先賢周惇頤後嗣持小像求祠名允其請並題以
　　　　句
　錫麓祠先賢孫支世守旃開程朱道學繼孔孟心傳水
　碧山青處松蕤竹秀邉千秋光霽在底復藉龍眠
　　　逰寄暢園題句
　煙溪又復泛梁鴻路側名園曲折通新景林嵐六塵表
　昔逰嵗月寸心中清泉白石自仙境玉竹氷梅縂化工
　小憇便當移蹕去一聲定磬下花宫
　　　十如峯
　　寄暢園中一峯亭亭獨立舊名美人石其弗稱因
　　易之而系以詩
一峯卓立殊昻蔵恰有古檜森其旁視之頗具丈夫氣
誰與號以巾幗行設云妙喻方子羙徒觀更匪修竹倚
亭亭戍削則不無姍姍閻易非所擬率與易居曰介
如長言不足因成圖正言辨物得朅攬恵麓梁溪永静
娱
　　寄暢園叠舊作韻
雙河舟溯慧溪灣雅愛秦園林壑閒月鏡光涵窓㶑㶑
雲紳聲落澗潺潺清幽已擅毘陵境規寫曾教萬夀山
一沼一亭皆曲肖古柯終覺勝其間
　　恵山寺
九隴重尋恵山寺梁溪遐憶大同年可知色相非常住
惟有林泉鎮自然所喜青春方入畫底勞白足試叅禅
聴松庵静竹罏潔便與烹雲池汲圓(府志恵山寺第二/泉上有方圓二池)
(圓者/最佳)
　　題恵泉山房
昔来逰恵泉聴松試竹罏八角石欄干明汲轉轆轤茶
香滌塵慮泉脈即此夫重臨探靈源乃知别一區石梯
拾級登髙下置精廬瀟灑綠琅玕峭舊青芙渠山茶及
仙放香妍且都西北有空洞洞前方塘虚淙淙甘出源
苓芬石髓膄對之坐逾時笑我前遭徒境亦不可窮竒
亦難悉臚名泉自千古豈藉羶薌吾
　　詠恵泉
氷洞不可測發源恵麓東精藍據左側徳水揚宗風鑿
為方圓池雖二實相通方劣圓者甘其理殊難窮池上
漪瀾堂舊蹟傳坡翁境屯心則泰髙風想像中
　　遊錫山
恵東特出一峯青有錫名山無錫寧(諺云有錫争無錫/一寧因以名縣)
水平吞太湖秀林巒近接九龍靈春前老栢不爭色風
裏幽蘭觧送馨蘿逕雲扉故相識得教精舍小延停
　　駐蹕蘇州
　乗時展義玉鑾巡莅止吴城胥水濵春色由来南國麗
　民情􁀙比昔年親縦看道左多歡忭寧忘灾餘有窶貧
　鮮盖蔵還尚華飾此邦要務在還淳
　　　觀蘇城閭閻之盛不减昔年既以慰懐兼成是什
　旋轉深叨造化功昨春猶疫幸秋豐肉瘡剜補嗟黎獻
　滿益損謙切巳衷資食資衣厪宵旰任親任近繞西東
　羽林扈衛曾何藉膝下原吾赤子同
　　　凝懐堂
　　　在蘇州織造衙門旁行宫内康熙年間所
賜名也適来居之輒成是詠
　三呉巡露冕數宇駐宵衣
寳額懸瑶篆凝懐掲妙機盡蠲塵慮擾常守道心㣲展義
　将繩
武如臨
聖日輝
　　　支硎山
問景東峯與碧泉支硎得號遥憶年可知愛鶴兼調馬
那礙翻經及習禅圖畫竒叅忩户裏筑琴響遞榻牀邉
舊題宛在蒼厓􁪈何事苔㾗半隐然
　　寒泉亭子
無泉不寒此檀獨鑿石引流潨復曲何當深夜坐孤亭
萬慮都蠲一輪掬
　　寒山别墅
泉出寒山寒秀峯支硎支昔遊曾未到名則常聞之烟
巒欣始遇林壑誠幽竒應接乃不暇而盡澄神思庭前
古榦梅春華三兩枝孰謂宦光往斯人如在斯
　　飛魚峡
朗山誰假借朗水已疑然源溯雲中竇光澄鏡裏天投
竿庾信釣溉釡寗封仙所遇欣初得還因緬昔賢
　　馳烟驛
驛路馳烟著璧題客来衣履尚凄凄支硎秀色千秋映
津逮遥思孔稚圭
　　綠雲樓
熙春新霽間輕隂韶秀山姿暢好尋支遁寒泉纔滿聴
宧光别墅又登臨紅梅翠竹天然繪妙理清機不盡吟
千傾緑雲餅餌計憑觀惟是悦予心
　　對瀑
九叠垂雲紳一泓注石髓卉物太昌妍藉兹足陶洗
　　戲題空谷
幽人昔時隐空谷與木石居鹿豕遊豈謂髙卑起飛閣
更教雜遝鳴羣騶徒觀梅竹三春雅便擬棲遅一刻㽞
馳烟驛畔多條頴(空谷中有馳烟/驛宧光所題云)問爾低枝掃跡不
　　寒山千尺雪叠舊作韻
寒山即是支硎山趙凡夫始䟽山泉我昔憑觀愛清泚
雲中曽未窮其源隐人别墅兹一至故蹟厯厯閒評詮
乃知芙蓉注乳竇千支萬派斯依縁煙崖水峡叠髙下
瀉為飛瀑瀑渟為淵大珠小珠跳澗谷五出六出紛林
巒四時恒此舞滕六千尺幻欲生藍田雪乎否乎否雪
　乎長笑人然我亦然朅爾題詩朅爾去淙淙響在依稀
　間
　　　聴雪閣叠前韻
　飛魚扵雲中聴雪乃峡底髙下殊倒置名象若斯耳適
　従寒山来始遇空谷羙(辛未惟至千尺雪寒/山别墅今始過之)過墻即范
　園水閣重憩止峯色與泉聲識我重臨喜理觧冺今昔
　耳觀無終始㸃筆一冁然偶如是而已
　　　遊華山
　䟦馬度寒山屏秀宛相映天池知不遙由来稱熟徑圖
　經誌洗心柱史標養性初入松竹幽遂陟巖巒亘﨑嶔
　峭舊間時有飛泉迸鳴鞭豈不便安用山輿乗(地方大/吏備登)
　(山輿以策/騎便弗用)延縁造絶頂諸峰皆下凭春如有脚来雲自
　無心競小立極遊目已足暢清興行漏報午刻歸路盤
　烟磴精藍禮荘嚴别室憩幽浄
寳翰垂日月寧止書中聖處處仰
昔踪起愛復起敬
　　　恭依
皇祖華山詩韻
　春物和而盎春山秀且深佛光今昔亘
奎藻嵗年侵籟奏風過竹歌喧暖啅禽石蓮華那在望古
　集遙襟
　　　駐蹕靈巖叠舊作韻
　熟路明知步步中穿松鐘識出花宫峯姿峭舊四隣接
　塔影玲瓏八靣通震澤逺憑鏡呈白雲忩小坐篆消紅
　静觀何物名今昔行漏依然丁復東
　　　臨湖榭
　震澤三萬六千頃虚榭三間十笏寛榭置澤上粒黍浮
　澤延榭中片鏡懸遊乎物外忘憂樂東坡昔道皆可觀
　偶来靈巖駐春蹕㡬餘一凭臨湖欄氣清天朗陽侯静
　具區𣺌𣺌無㣲瀾洞庭西東列眉黛芥納湏彌曾不難
　靈威丈人縦可接我心何暇求神仙
　　　穹窿山上真觀
　穹窿惟
帝宇巡狩值春朝䖍謁碧霄上
髙居絳節朝雨𤾉願時若明旦掲扵昭精室蕭䑓側憑欄
　縦目遙
　　　拈花寺
　暫乗紫機暇言訪青蓮宇穹窿真穹窿陽山卑爾許雲
　棧厯覺路山泉汲法雨春景青帝繪石脂赤松取遂造
　古道場信是出塵所太湖當我胸雲烟與吞吐如如者
　西竺皇皇者東魯此既未能逮彼又何曾補徘徊兩增
　慚把筆欲忘語買臣乃俗吏往事奚足舉
　　　穹窿山望湖亭望湖
　震澤天連水洞庭西復東雙眸望無盡諸慮對宜空三
　萬六千頃春風秋月中五車禀精氣誰詔陸龜䝉
　　　鄧尉山恭贍
皇祖題額松風水月四字各得八句以題為韻
　　　稱鄧尉者以梅而
睿藻全不涉焉然言不涉而意已賅此所謂得梅之神韻
　　　者乎觸目㑹心摛辭衍義亦情之不䏻已也
　　　　松
　宿契權辭竹知音恒伴松友三見兹二并昔到斯重濤
　影籠香淡氷心映翠濃問誰工品物大造在
堯胸
　　　　風
　此海偏稱雪扵春不礙風細傳香是玉輕綻蕾猶紅揺
　曵韶初麗吹嘘氣正融設如擬禦㓂光福即崆峒
　　　　水
　廣平腸是鐡髙宻心水心仿彿見斯人何必稱仙子枝
　斜清淺上影弄漪瀾裏誰先獲我心和靖曾言㫖
　　　　月
　依稀有三山澹蕩方二月揺光入黄昏㪚馥飄清越淰
　淰映氷心稜稜標玉骨静對仰
當年餘芬猶未歇
　　鄧尉香雪海歌叠舊作韻
鄧尉西北山名吾(香雪海即吾家山在鄧尉山/西北六里姑蘓志云附鄧尉)昔遊未
到兹到初竒峯詭石更幽䆳商邱三字􁪈匪誣虎山橋
春水碧漲光福塔舍利光舒湖山表裏互暎帯都拱香
雪為範模循名討實何不可無妨片刻鳴鑾紆萬峯小
别化人寺(鄧尉山/寺名)至理緩問山村途(鄧尉山隂/名至理)彌髙亘
下真創見清芬冷韻非時趨襄陵湠漫亦奚必蔚雲浟
湙則有餘鮫人出珠珠不計海童路路多娱香雪非江
亦非湖天髙地下物㪚殊惟海為巨為委輸揚華繁采
無復需笑我昔年畧渉港嘆觀止矣誠云踈由来扵廓
𣺌無際即今乃見三山孤輿圖府志各執異(明統志鄧/尉山一名)
(袁墓山而姑蘇志則云鄧尉山在鋒峯西南光福里俗/名光福山與袁墓諸山相屬一鄧尉而袁墓光福二説)
(不同紀載紛/淆往往如此)袁墓光福寧非吴墟拘辨枉費工夫
　　靈巖雜詠冄叠沈徳潜韻
　　　館娃宫
石硯徑重尋春花風自舞昔日館娃處今時選佛土清
梵落雲松静香飄埭社於此暫息心何必論前古
　　　琴䑓
西蜀及東魯琴䑓名紛然此胡亦有之蹟傳闔閭年松
風寫謖謖峡水常湲湲想彼三郎流聴之早欲眠
　　　響屧廊
靈巖鎮古靈敞景當春敞山蹊誰藉楩名尚傳屧響無
人歎露葵有客尋煙莾荒幻總虚無無煩賦傷往
　　　涵空閣
富媪不藏景髙閣真涵空不知名者誰忩納千巖風太
湖在襟袖疑聞吟淵龍洞天若能到玉柱銀為宫
　　　吴王井
英英吐雲根氿氿涵峯頂秀峯寺其側舍利入塔影憶
昔春雨中偶然一汲緶勿幕乃元吉玩辭觀象井
　　　研池
山川自太古峙峻渟者泠誰能奪化工泉白峰常青此
池盖昔有菁藻看斜横非吴王所斵至理無湏驚
　　　采香逕
句踐用心苦隂謀蔵弗露采葛不連蔓作絲織絺素獻
呉逞其欲呉歡墮迷露羣娃猶采香曲徑春風暮
　　　翫花池
徳潜本幽人所居愛巖谷一冄吟其詩調髙義亦足偶
凭翫花池印心澄澹緑遺蹟奚堪稱徳水早浄欲
　　　遊天平山十六韻
吴㑹重山鎮天平萬笏朝飛耒峰㧞地林立石千霄茶
隖西隣近支硎北户招勢連髙景秀氣接太湖潮是日
春方仲行時興倍饒靈巖盤嶺路功徳訪雲寮芳玉溪
梅綻柔金陌栁揺行行見别墅緩緩渡横橋宛到前遊
處閒看舊詠標名園寔瀟灑(范家髙義園/辛未賜名也)古蹟半荒寥
文正風猶在倖桑澤未遥小停憇閒舘更進步層椒翠
越茈虒宻蒼巖突兀嶠菴傳逺公法泉溯白翁謡絶頂
髙無匹三呉望裏要未䏻元氣復用是一心焦
　　髙義園
磴道下靈巖名園尋髙義霽烟歛寥濶韶光鬯明媚載
過文正祠黙讀義田記春和對芷蘭復緬後樂志白雲
千載心名山五經笥我自勤政人䟽連未可恣乾惕意
彌厪智仁懐偶寄
　　白雲泉冄叠白居易韻
昔年少傳此題泉忘世髙情祗愛閒我却異香山所願
願流膏澤遍田間
　　冄遊寒山别墅作
吴中不雨亦多隂今日晴明悦可心嶻嶭天平試閒攬
夤縁别墅便重尋峰寜藉沐都凝黛泉豈湏觀每聴琴
更上緑雲楼上望虎邱塔影矗平林
　　澄懐堂
應接雖無暇澄懐乃有餘底湏施藻繪惟是愛清舒春
是四時冠山如太古廬何當来晏坐重習少年書
　　琳瑯叢用杜甫佳人詩韻並效其體
一時憶杜詩空谷真空谷逕人琳瑯叢詎同凡花木化
軸尚欲培樵斧寧可戮誰謂品曲人乃道不如肉其澳
将渭川羶薌遊秉燭豈知寒山幽森此萬竿玉凡夫昔
卜居常抱煙霞宿有夢為(平/聲)蝶栩無淚為(去/聲)民哭泉或
時而清泉或時而濁社祭永吴中荒祠尚老屋猗風情
亦蕭影月手堪掬粉黛非佳人佳人亦修竹
　　芙蓉泉
芙蓉峰下泉輙以芙蓉稱泉固可植􁰳峰則惟肖形賔
主定誰是後先底浪争峰泉胥不知曰人强安名
　　法螺寺
詭石詫竒峯蒼松􁐷曲徑窅窕深翠處林壑相掩映春
禽唱清音澗花含净性梵宇到靣前乃識蔵䆳夐出宻
忽登髙望逺如臨鏡吴中寺亦多此獨亦幽勝設以擬
詩人非賈宜在孟
　　賦得華山鳥道
㠎嶫復巃嵸青蓮植半空自来稱鳥道頗覺異蠶叢叠
磴穿雲白迴攔抉巘紅竹聲戞風細花色鬬春融塞路
遥相擬坦途此盡同遊山當讀畫緩緩䟦花驄
　　初遊石湖作
行春恰慎好春晴橋上風光蓄眼清緑竹紅花他繪事
黄童白叟我田情白洋烟水在襟䄂莋碓雲風若送迎
却訝祗園方外地起予兩字號治平
　　觀打魚歌
　　地方大吏備觀打魚因事已成畧觀輒罷之而作
　　是歌
江鄉本以漁為業烟水衝寒應不怯而我行時欲物熙
人跔魚斃非所悦施罛連網圍周遭大魚掉尾小魚跳
烹烝充爼供一嚼寧如虚浪聴消遥木蘭毎嵗秋圍即
他他藉藉曽弗惜何慈扵魚弗慈鹿春秋温肅殊南北
湖魚寧實繁如斯我惟務實命罷之悠然而逝誠逝矣
懐哉里革與臧僖
　　行春橋
越来溪来溪橋接恰值行春橋上過魚躍鳶飛叅物理
耕田鑿井樂民和
　　湖心亭
白洋滙處渚宫築水色天光有若無無已自賞心兼悦
目耴名何必又西湖
　　遊上方山
治平路接楞伽院兩寺由来一寺分澗筑松濤相問答
峯容波熊縂氤氲座披莋確棲崖月泉煑曺溪嫡派雲
底更圖經考同異従来紀載議多紛
　　郊䑓
羽葢乗齊亦壮㢤當年僣祭起郊䑓誰知五過招三寸
此自横塘有越来
　　遊雲巖寺
短簿祠邉尋舊墅吴王邱頂禮雲岩當時捨宅兄與弟
永刼超塵聖與凡覇業銷沉寒劍氣佛光今古鎮經函
息㡬也識忘言好觸景興吟未可緘
　　静觀齋(康熙四十六/年    賜額)
　齋額
璇題號静觀
聖踪想象寳雲端管弦盈耳彼何閙禮義悦心斯所安
　　　含暉山館(亦額也/賜)
　水態山容清且妍山房勝日小周旋分明康樂詩中景
　著屐風流想昔年
　　　虎邱寺冄和蘇軾韻
　定光瞻寳塔拾級登仙嶺遂徑造其巔下視富萬井松
　濤虎嘯翻竹籟龍吟耿苟尚頬舌感此必下鼃黽㸃頭
　聴經軰金矣不復礦生公本無涉誰云服精猛髯翁絶
　世才儒佛埸馳騁勝遊託豪句豈真增跈哽小坐仰蘓
　樓緑疇含麦頃為祝今餅餌寧忘昔飢冷人言元氣復
　我嘆哀鴻永詎同彼子瞻無事但攬景歸輿循山塘羣
　瞻翠華影施恵貴及時奚待大吏請
　　　山塘䇿馬
　山塘策馬攬山歸淡蕩韶春鞭滿揮烘受朝晴花蕊綻
潤含夜雨麥苗肥曰遊曰豫所無逸樂水樂山亦静機
更喜吴民還昜教重来歌舞較前稀(辛未南巡于返樸/還淳之教三致意)
(焉又明降旨禁地方大吏陳劇供奉兹来民間結香/亭□祝者率不敢備歌舞之觀足見従令為之心喜)
　　降旨迴鑾時取道徐州視河工詩以紀事
南来兩務重視河及觀民表裏實相資河治民始安入
疆即念兹疏瀹命河臣隨鑾乃細事佇待嘉猷陳(時以/曺徐)
(二郡瀕水地積水妨農荆山橋黄流淤緩縂河/白鍾山未令接駕副縂河嵇璜亦命赴工相度)髙堰新
隄固淮口如前巡其病不在斯而在徐城濵渡江以南
来閭閻商賈臻麥田及菜花雨潤日暄匀目前堪慶慰
額手天地仁但念彼逺鄉寧無嘆邅迍膏澤以時施袵
席期登均昨者接奏牘果道􁩱河身先事不預妨恐致
危城垣一自石林溢南北側注頻(黄河自乾隆七年石/林口漫溢經時甫塞)
(嗣是張家馬路孫家□頻患衝奪黄流勢/弱不䏻刷沙直趨致河底沙停大淄側注)中泓力反弱
刷沙以為難治河雖未習要當相度親疇咨集衆思勝
於紙上言道路粗修可令速馬上傳取足供頓宿勿重
勞黎元
　　曉發蘇州
視河将欲至徐城五日姑蘇便唘行浙省萬民齊望幸
吴川一宿且兼程(是日不駐南斗/圩兼程至嘉興)設縁玩景生㽞戀豈
是因心凛旦明老㓜不湏攀載道迴途當為(去/聲)小停旌
　
　
　
　
　
　
　
　
　
　
　
欽定南巡盛典卷四
欽定四庫全書
欽定南巡盛典卷五目錄
天章(五/)
　　乾隆二十二年丁丑
御製古今體詩
欽定四庫全書
欽定南巡盛典卷五
天章(丁丑/)　(浙江/)
　詩
　　入浙江境
輕舟曉日别吳門川路溪煙漾宴温栁葉青籠雞犬社
菜花黄入苧蘿村連江頓覺民風異轉壑都闗吾意存
恩沛寧無需再沛疇咨大吏悉心論
　　賜閩浙縂督喀爾吉善
海疆澤國乆聲騰坐鎮宣風嘉汝能連率威儀今陶侃
一家父子昔韓𢎞(喀爾吉善之子定/長為貴州巡撫)行春恵化吾方攬
作雨平章民乆稱供頓何須事華飾山川韶秀此邦勝
　　賜浙江巡撫楊廷璋
監司經乆任自是悉民情要以能倡率寧惟貴潔清艱
難九年蓄生聚五方盈飢溺吾心切勤哉撫恤誠
　　過嘉興府城
接境金閶即秀水此豐彼歉理真無旋知大吏為屯澤
肯使斯民歎向隅(前秋南省偏災江浙接境江蘇請賑/之地頗廣而浙省報災獨輕且全遺)
(嘉郡因特/命加賑)溝壑流離期普濟閭閻氣象幸微蘇城鄉輳
僻從来異不獲吾猶厪一夫
　　賜梁詩正
文章館閣本仙曹何事江鄉六載遨膝下樂兼林下樂
南峰髙並北峰髙依然橋梓欣來覲不老春秋閲正豪
成汝孝名娛愛日且饒山水得清陶
　　題煙雨樓
楊栁磯邉繫畫舟六年清蹕重(去/聲)來遊素稱雨意復煙
意漫數處州還沔州(名勝志煙雨樓有三一即此/一在處州括山一在沔陽州)詩句
全從畫間得雲山常在鏡中留鴛湖依舊誰相識懶惰
無心問野鷗
　　觀錢陳羣書趙孟頫耕織圗詩屏題句
侍臣歸老此居停煙雨樓中書素屏悉我重耕還重織
豈其如畫竟如銘深惟衣食求民瘼詎止湖山悦性靈
無逸爾知曽染翰(勤政殿屏間無逸/篇朕所手書也)嘉兹金鏡效張齡
　　和錢陳羣田園雜興十首書以賜之
庸醫望問覔形聲氣䭇三閭病豈成我令歸田静調攝
精神竟得復平生
怱怱過隙白駒催聞道家居七袠開蹕路迎鑾多舊侣
就中頗喜此人來
村舍何妨門縛柴逃禪時有野僧來惟應戀闕心如炷
辨色趨朝心未灰
前嵗災鴻實弊勞賑賙南望首徒搔相逢為問民蘇未
巡狩寧因問栁桃
開年正可墾春畦更喜柔桑葉漸肥勸穡課蠶林下事
豈能髙枕說閒歸
武原舟放莫教遲(見陳/羣詩)煙雨樓前煙雨微撿得石湖詩
卅首一時賡韻與軒飛(陳羣詩本和范成大田/園雜興三十首之十也)
溪上風来料峭寒春衫也覺切肌單笑伊何故朝衣典
鄉俸從来志可寛(命如沈徳潛例在/家食俸故戱及之)
世族錢塘嫡派錢禦兒遷里是何年滮湖淼淼澄明水
可養胸中一片天
溪雲欲泮栁煙低栁外青帘颺影飛新壓糟床春酒熟
換沽可觧帶腰圍
炊黍何論蓴與菘怡情桃李繪薫醲今来扈蹕權教置
可忘螭頭珥筆供
　　石門道中作
水程卅里恵風柔迤邐由拳接秀州毎至横橋人更庶
夾川歡喜迓龍舟
杏花紅覆菜花黄間出芃芃綠麥長岸轉川廻渾助喜
為看芒穂報秋穰
徐行減從經城郭萬騎奔馳亦底為到岸畫艫還少待
率知舟較馬猶遲
溪亭水市夾横塘老㓜扶擕共覲光却喜陌桑纔吐葉
人家未至礙蠶忙
偶因建置考圖經降縣升州浪與名天下本来無事好
　石城榮辱豈闗情
　　　至杭州行宫駐蹕八韻
　塘棲朝啟蹕寳慶午維舟策馬武林入觀民文教修湖
　山重到識衣食永圖求曰庶誠堪喜思艱轉益愁遇災
　憐静待(乙亥秋嵗遭歉収杭人惟静俟賑/䘏未嘗以米價騰踊越分妄干)救急悉心謀
　旋轉叨
鴻造歡欣迓六騶䋲
先期展義祝
嘏願添籌即漸臨明聖幾閒擬暢逰
　　　再依
皇祖巡幸杭州詩韻
　前嵗災鴻今稍安觀民不為事遊觀餘杭省治臨行館
　二月春風駐翠鑾
温凊常承養
志樂湖山佳致悅心寛有来婦子多愉色應博
慈顔一笑歡
　　　登吳山作
　蘿逕陟煙巒吳山暢大觀平陵秦望秀近挹浙江瀾逰
　目心因逺騁懐意戒盤閭閻殷樸地惟是厪饑寒
　　　瑞石洞
　天目東来走溟海龍飛鳯舞勢竒駭呉山控江為最竒
　瑞石竒擅吴山最(叶/)我昔未遊今遊初谽谺􁁉㠑真仙
　都拾級不辭百丈峻乗興安用輕步輿興亦不可窮竒
　亦曷有限徒因剏覽一憑欄率費中人十家産
　　　飛來石
　飛來峯頂一拳石從彼飛來忽住此殊形詭態信翩􁭧
　景純未得窮具理
　　　再依
皇祖吴山詩韻
　䍐罼重臨明聖湖吴山先此陟雲衢萬家煙火滋繁庶
　足食足衣慎後圗
　　　閱武
旭麗恵風輕廣塲試閱兵百年偃雖可一日備須明氣
勵熊羆旅勇軒組練晶詰戎伊古訓詎敢詡昇平
　　昭慶寺
錢塘門外古昭慶取便尋幽過野隄僧不叅禅修浄業
佛無定相示全提法林自是忘憂所精舍堪稱小隠棲
而我民艱常滿目豈能耽静對闍黎
　　題黄龍洞
欲攬棲霞峯取道黄龍洞雲根殊峭蒨有泉出嵌孔云
昔僧慧開卓錫處所湧因移吴興名名此山巃嵸攀陟
窮其幽竹樹紛鬱蓊千年紫藤花穂穂風吹動天池方
半畆印月不可攏月即太古鏡池即丹砂澒宜置忘世
人邱索書數種不出户庭讀奈予去倥偬
　　黄龍石佛
誰施月斧開山石相好荘嚴調御人倚壁恰看飛四柱
真成一笠蓋金身
　　紫雲洞作
　昔向畫中讀今從畫裏遊是日頗暄熱入洞凉風颼棲
　霞待舉歩黄龍漫廻頭非我屢耽咏率以記里郵
　　　竹素園小憩
　䇿馬山隂廿里強延緣嶺複達山陽亭看放鶴緬髙士
　祠過褒忠嘉鄂王却喜名園傳翰墨亦饒幽趣足徜徉
　外湖宛與内湖接咫尺煙宫可泛航
　　　詣聖因寺
皇祖神御殿行禮
　明聖兹重攬
卷阿昔剏留敢云繩
祖武惟頼
詒(去/聲)孫謀家法勤宵旰民艱體豫逰一湖春水碧常共
聖恩流
　　　駐蹕聖因行宫
　問俗重臨明聖湖白沙隄上果清殊髙峯南北呈雙髻
　行館招提别一區麗日和風春淡蕩花香鳥語物昭蘇
民心樂處吾同樂豔舞清歌亦底須
　　題西湖十景疊舊作韻
　　　蘇隄春曉
重来民氣幸新蘇災後猶然念厪吾此是春巡第一義
遊隄寧為玩西湖
　　　栁浪聞鶯
虚傳公子號金衣不見聞聲綠樹深我豈戴顒閒逸者
雙柑無復徃尋林
　　　花港觀魚
玉泉空說魚稱錦(玉泉觀魚盖西湖/新増十八景名也)蕉石還隣港號花
(此處近丁家山/又名蕉石鳴琴)名色任増新㸃綴躍潛終讓舊風華
　　　曲院風荷
嫩芷新蒲始漾風那看淥水植花紅笑予却是拘名象
杏雨桃霞豈不同
　　　雙峯挿雲
南峯若仰比峯垂呼吸相通練色披入影澄波渾一合
湖心亭上㑹心時
　　　雷峯夕照
峯峯夕照都竒絶十景惟斯最擅名所惜堵波登未得
付他髙矗晚霞横
　　　三潭印月
塔影雖三月一輪是三是一是金身誰能識得金身幻
可向潭前悟浄因
　　　平湖秋月
綺榭紗疏虚碧油春蟾漪影恵風柔已看煙景清諸慮
豈必秋輪始勝流
　　　南屏晩鐘
湖山四面畫為屏合有鐘聲警衆聲唐宋至今諸物改
霜天惟此未曾更
　　　斷橋殘雪
斷橋佳趣屬三餘春景澄觀頗亦如積素明占芃麥好
農民歡喜迓巡輿
　　賜浙江學政竇光鼐
兩浙山川常毓秀諸生月旦汝司文從来士習民成俗
朂彼行知尊所聞見外發中務清正含今茹古去纎紛
曰公似矣曰明要籲俊紓予一念殷
　　放鶴亭作
孤山山北聖湖濆云有林家處士墳自是傲時尚髙逸
豈闗綴景事華紛桑田海水殊當代鶴子梅妻屬此君
暫對拈毫非不可慮無佳句繼餘芬
　　急雨
急雨西峯来不待醖釀勢空羅纔細霏傾盆倐奔至邇
来五日晴頗覺陽光熾在南恐不宜在北則常事南北
皆吾民孰不厪祈嵗晴逰雖致佳切切弗快意兹雨實
稱甘麥苖正吐穂滌炎人更欣濯黛山逾媚明當北髙
峯一策行春騎
　　吟香别業
亭臺勝蹟號句留義取樂天戀此州(前巡撫范成謨别/業取白樂天詩句)
　(題曰句留處在孤山之南地方/大吏重修以其多荷易以今名)固惜湖山聴荒廢也嫌
　官吏太捜求設鮮民瘼皆如是斯慰吾心又底憂小坐
　不因賞煙景題詩用戒保釐儔
　　　清漣寺觀魚疊舊作韻
　煙輕春雨後暇值萬幾餘載禮金光佛因觀青色魚生
　機盎翰墨樂意映襟裾怪底叅軍羨還勞開士如新題
　看㡧畫舊句讀碑書謾設重来約猶今視昔歟
　　　恭依
皇祖靈隠寺詩韻
　嶺是西方鷲飛来住岌峩名山觀不少此地比寧多法
　苑開龍象清襟洽薜蘿諸天應拱䕶
御輦昔曽過
　　　北髙峯
　北髙峯是最髙峯夾路新筠復古松迥絶縦眸窮越望
　巉巖䟦馬訝吴儂千巒吐春霧銀絮萬壑霏山花紫茸
　天目探竒姑舍是半因無暇半因慵
　　韜光菴
雲林别室小徜徉深秀真稱委宛蔵兩寺由来分一寺
(見白居/易詩)湖光儼去接江光竒松詭石天然静澗草山花
自在芳不辨北髙峯下路碧琅玕表矗蒼蒼
　　飛来峯歌
我欲靈隠陟髙峯經兹且漫窮窈䆗三十六曲既盤降
韜光庵已散幽抱竒境當面竟失之山靈或我粗疎笑
叶辭騎屧步聊爾為乗輿何必拘葩瑵千億化身棲碧
巖法華國土奚能考一佛一樹經所云非色非空誰則
曉是時雨後幻隂晴洞中鍾乳垂津寳便當擺脫六根
塵如是法味餐以飽而我先憂後樂人與佛有縁無就
道作歌亦如慧理歎傳名而已堪絶倒
　　上天竺
竹泉深秀處梵宇若天成亦自荘嚴相而無塵俗情此
中消萬慮誰道認三生小憩鳴鞭去行雲出岫輕
　　湖心亭
　春雨連宵傍曉晴進舟宛在小蓬瀛千重水樹印蔥翠
　四面雲嵐互送迎那有波濤驚俗眼毎因澹泊恱神情
　湖光設擬明如鏡此是心心純粹精
　　　題漪園
　峯分南屏峯水占西湖水竹閣與柏堂或自蘇詩擬明
　聖景無邉左右逢源取(叶/)維舟一朅覽位置殊清羙兩
　字題漪園記予初到此
　　　浄慈寺瞻禮
　峯色湖光萃羙處金䋲紺宇此間開絶無塵相染初地
　定有天花落講臺况為祝
釐伸衆願(浙中縉紳於此恭設經壇延僧衆/百員頂禮上為    聖母祝釐)豈縁問景偶
　閒陪
慈寧夀比浄慈夀稽首我聞如是来
　　　小有天園
　蔚然深秀秀而娟宛識名園小有天新筍紫苞雷後埭
　落花紅織澗邉泉清幽最喜樹皆古㸃綴微嫌景勝前
新搆御書樓固好揮毫却愧米家顛
　　琴臺
琴臺非子賤傳自米襄陽我不觧攫醳春温即景償
　　留餘山居雜詠(俗名/陶荘)
路入絶塵路居真太古居湖山秀不盡此處獨留餘
步步踏竒石聲聲聴冷泉香爐峯下濕一半借来懸
穿石登丹梯憑樓出綠樹曠觀破天慳豪吟愜始遇
把臂合佺喬决眥入寥廓振衣天氣寒西湖真一勺
㑹得留餘意境將福不窮門應髙大著徃事有于公
　　自蘇堤䟦馬至聖因行宫
山居乗興憩留餘泉白峯前可戀諸卓午沿隄策歸騎
為因封奏達中書(閣報間二日一/發是日應至)
蘇隄桃李畧過時油菜裳裳花正𬎼分付從人戒蹂躪
吾民衣食此深資
雙湖夾鏡六橋横隄上鳴鞭㪚意行耕織圗邉渾似此
偶因比望憶昆明(昆明湖仿此為六橋橋外即/耕織圗育蠺種水田處也)
　　罷漁
石湖畧觀魚少觀旋即罷西湖並弗觀意亦故有在彼
非出本浦移放由官買其利仍民得畧觀當無礙(叶/)究
以事弗實作歌戒寮寀此則湖中物民業各分宰聞為
(去/聲)備水虞數日禁捕採厥牛未蹊田奪之固無罪長官
在愛民此事吾弗觧敖漢瀑摐摐吉林流浼浼何漁曽
未經藉此區區乃罷禁付之民網鬻資三倍
　　水樂洞
水樂探幽洞鍧鏗果異常盡消諸慮處繁㑹八音塲非
竹還非革中(去/聲)宫亦中商妙張洞庭趣何必問東陽(見/蘇)
(軾/詩)
　　理安寺
一徑入深秀萬峯森簇攢石橋原不隔蓮界總生歡既
狹中方濶憑髙望亦寛禪寧與儒異惟欲理之安
　　戱題虎跑泉
跑出清泉虎避居(是泉雖名虎跑而/山中本無虎也)祗園想像得名初
宗風信有能降者苛政将毋更猛於一帶崖懸鍾乳滴
千年藤綴石華疎色聲香味觸都静便試茶甌亦緒餘
　　開化寺
蕭寺倚江干江天暢逺觀慧燈傳浩劫寳塔鎮洪瀾庭
籟􁧈生竹山春香噴蘭坐欣諸品浄何處覔心安
　　雲栖寺
路入琳琅个个青祛人塵是洗心亭七年幻夢誰叅破
六字真言此重(去/聲)聴蝶舞花香自詮註瀑飛石矗孰流
停修篁深處(軒/名)忘機坐適可依然恱性靈
　　觀採茶作歌(三月初/二日)
前日採茶我不喜率縁供覽官經理今日採茶我愛觀
吴民生計勤自然雲栖取近䟦山路都非吏備清蹕處
無事廻避出採茶相待男婦實勞劬(叶/)嫩莢新芽細撥
挑趁忙榖雨臨明朝雨前價貴雨後賤民艱觸目陳鳴
鑣由来貴誠不貴偽嗟哉老㓜赴時意弊衣糲食曽不
敷龍團鳯餅真無味
　　　閱海塘作
　騎度錢塘閱海塘閭閻本計
聖謨良(雍正年間海塘直偪北岸大為杭嘉郡縣之患徙/  皇考特命大臣鳩工築塘以捍之潮頭遂漸)
　(南岸海寧一帶沙漲數十里迄/今廿餘年全塘永固民安其業)長江已輯風兼浪萬户
　都安耕與桑南北由中頼
　神佑生靈永奠為民慶漲沙百里誠無事莫頌惟増敬
　不遑
　　　詠煎塩者
　一厯篷蘆厰載觀塩竈民樵山已遥逺釡海亦艱辛火
　候知應熟滷漿配欲勻可憐終嵗苦享利是他人
　　　觀江潮作歌
　樓名望潮江岸傍既到弗登有底忙登矣不俟潮一望
　殺風景事誠何當哉生魄為潮盛候因縁恰值聊相徉
　是日未刻潮應至厯申那見濤乗江駕山張盖徒想像
　詩消醮退真荒唐江山小船迎潮慣(船名出江山縣地/方吏備迎潮者用)
　(之/)觧嘲畧仿羯鼔腔金支翠旗光錯落摐金撃革聲鏗
　鏜俄頃江面潮亦至恬風輯浪非礌硠惟覺兩岸隠増
　溜賈舶好趁輕㠶揚陽侯静斂滄波細一霎依舊天水
　蒼昔聞厔沓戰藉藉欺人慣是文人長或云乗輿百靈
　䕶伍胥文種心早降(土人謂潮頭奮振者為靈胥潮其/後如綿絮而少弱者為文種潮云)
　或云江走中亹後潮汐非比曩時强其然豈然付一笑
　漲沙惟喜資耕桑
　　　敷文書院六韻
　崇儒因廣學設教幸敷文砥礪先修己圭璋待致君兩
　京班莫羨三䇿董應勤詎尚飾其貎還應尊所聞江山
　誠助秀華藻欲祛紛棫樸真材毓朂哉魚雅羣
　　　再至雲林寺
　雲林舊日靈隐寺兩字
奎章殿額髙鷲石西来作屏障浙江東去見波濤詩裁誰
　則如駱宋禪派他猶分濟曹香界若論真面目大都形
　跡粕和糟
　　　過靈隠至韜光
誰道我無戀韜光那幾盤滿山紅躑躅一路翠琅玕泉
不見頻響石如危轉安金蓮池半畆弗著釣魚竿
　　賦得蠶月條桑(得留字/八韻)
南國蠶忙候猗猗桑正柔鄭坰寧此勝漆水可同不彼
斧遵林際懿筐遍陌頭落枝嫩於篠採葉碧如油滿箔
方聞響盈箱預賀收西陵錫佳貺工女忌寒休未免妨
羣作因之返六騶湖山非不羙詎肯為淹留
　　登六和塔作
初地詣堅固信心登窣堵二諦此俱融空色本無所三
眀真浄域可以冺今古四天垂寳網落落聞鈴語五雲
糺扶盖擁䕶龍象旅六鼇永負戴萬刼奠江溆七寳勝
荘嚴如是瓣香炷層層標實詮(七層皆辛未/年所題扁額)厯厯憑證
取江山識重巡歡喜生八部颺以細細風霏以纎纎雨
造極朱欄扶曠覽供仰俯扵己可忘憂扵民那忘苦廻
首禮釋迦徒羨曽何補
　　再題雲棲寺
雨中偏合訪雲棲曲徑通幽步不泥截竹引泉到香積
動雲移石作丹梯野鼯得意松間擲山鳥無心花下啼
小坐煙絲泮清嶂一天霽景又堪題
　　詣天竺寺謝晴(有序/)
　　浙省麥田菜花髙下芃鬱羣稱數十年僅見而桑
　　葉隂隂連村被隴蠶事亦將興矣數日以來頗覺
　　雨多適以明日廻鑾再至開化寺登六和塔遂冒
　　雨訪雲棲四山濛濛霧重煙凝頗不易即渙者心
　　切切念之傳聞天竺觀音大士甚靈應因遣人至
　　彼祈晴及至雲棲小憩精室則雲㪚日出千峯朗
　　翠感應之速有如此者是日原不擬至天竺此則
　　有不敢不至且不忍不至者矣故紆道敬詣謝佑
　　詩以紀實云
天竺重教特地行敬酬靈貺信昭明農蠶意羙微嫌雨
籲禱心馳忽放晴匪為(去/聲)及時尋樂地早傳翼日啟歸
程大慈悲是觀音願應悉勤民一念誠
　　喜晴
前朝喜雨今喜晴可是吾心無定衡到處勤民祝時若
此邦蠶並重扵耕
　　杭州啟蹕廻鑾之作
展義原廑民瘼諏閭閻未覺異前逰時和嵗羙休過頌
小補粗足詎觧憂間亦湖山頻惬賞翻惟絲管畧嫌稠
蠶忙候矣休因誤肯為宜詩鎮滯留
　
　
　
　
　
　
　
　
欽定南巡盛典卷五
欽定四庫全書
欽定南廵盛典卷六
天章(丁丑/)　(江南/)　(山東/)　(直𨽻/)
　詩
　　自嘉興一日至靈巖駐驆二首
檇李至靈巖一百卅餘里舟行縦順風比至亦晩矣長
隄可跋馬篤速便且駛易馬行逾刻風㠶落後已北南
殊所習其别乃若此誰掛翰林㠶(布㠶有大書翰林者/是日所見故戱及之)
晝寢方隐几前行馬及之艤岸行且止(隨行無事之舟/率令前行是日)
(昜馬由隄行及/之故反落後)謂後落後勞彼喜逸無比飽食倦且眠
夜到亦可耳
易舟寳帯橋取道石湖寺跋馬上方山復行廿里地申
刻至靈巖罨畫峯愈翠坐我臨湖榭太湖在襟袂非歴
半日勞那愜無窮意来往已半月弹指訝何易
　　再逰寒山别墅
靈巖紆䍐蹕所為逰寒山春曉宿雨收千嶂泮輕煙遵
磴下髙峯天平在目前此則姑舍是已悉率戒盤過嶺
不五里别墅爰至焉嶻嶭屏陡壁逶迤枕平巒渟為半
畝地激為千仞湍隨宜置亭閣面勢抱林泉昨去落梅
英今来綻牡丹今昨信幻耳来去亦儻然凡夫果不凡
即境知人仙中心以藏之句留蒼巖間
　　清暉樓
架木為髙閣疏泉得廓池淙聲階下聼秀色坐間披笙
奏新篁籟衣沾宿霧絲景參米氏畫神㑹謝家詩
　　聼雪閣疊舊作韻
宧光鑿石處引泉墮潭底其上有别墅我昔聞名耳今
来乃一尋兩竒信並美而此舊所賞亦可稱觀止映心
鏡如朗蠲俗園成喜擬水為雪得水原雪之始請君㤀
耳觀聼可弗聼已
　　逰獅子林(蘇州府/城内)
早知獅子林傳自倪髙士疑其藏幽谷而宛居閙市肯
構惜無人久属他氏矣(今為黄/姓渉園)手蹟藏石渠不亡頼有
此(石渠寳笈舊藏有獅子/林圗為倪髙士真蹟)詎可失目前大吏稱未飾(叶/)
未飾乃本然益當尋屐齒假山似真山仙凢異咫尺松
掛千年藤池貯五湖水小亭真一笠矮屋肩可掎緬五
百年前良朋此萃止澆花供佛鉢瀹茗談元髓未擬泉
石夀泉石况半毁西望寒泉山趙氏遺舊址亭䑓乃一
新髙下煥朱紫何幸何不幸誰為剖其㫖似覺凡夫云
慙愧雲林子
　　詣
　文廟行禮
文廟建城南相傳錢氏園仲淹得斯捨胡瑗聘還尊惟
是重經術何嘗計子孫(相傳文正得此園形家以為子/孫當世世科甲文正乃捨之以)
(為府/學云)短長相較量終覺勝于門
　　過紫陽書院疊舊作韻
書院臨泮宫講學興賢俊斯為儲材地董率尤當慎潛
老宏章寄相讓如亷藺章更閩中人紫陽道應振性理
無竒言躬行敦至訓人已審所為改過要不吝去華以
就實素位惟守分克己茍弗力外染将乗釁適因禮
至聖宫牆仰數仞過兹接諸生為誦朂新進暇當付剡
藤揮毫意以運
　　蘇州起蹕作
金閭三日畧延留鳳艒平明啟蹕郵恵瀑重期清入聼
靈巖迴望翠凝眸豈無餘意民情戀更有殷憂河務籌
况復秣陵亟徯我便當減從一為逰
　　恵山寺疊舊作韻
峯峯晴色濯新螺紺宇珠宫借巘羅希有秘珍永寳四
率成佳話實堪多春泉石罅淙聲細新竹風前弄影娑
文字禪雖非本分要因淨業悦陀那
　　題漪瀾堂
一泓清照鏡光新耐可含風漾細淪印滿半輪千古月
入龍鳳影數竿筠題名乍爾懐蘇軾肄業還應憶李紳
笑我匆匆催騎去豈云瀟灑箇中人
　　若氷洞
我昔撫石甃己愛冽且泚今探若氷洞更識泉在此牝
谷孕靈液乳穴淙神髓九夏其中寒而况三春尾不可
以久立巖齋聊徙倚展書悟為學進歩詎可止澄懐對
有源静觀懐無始斯固太古然何乃稱陸子
　　寄暢園雜韻
水雲佳趣罨簷楹(軒名園中十/二景之一)過雨林嵐滿目清也識
舟行紆十里奈他泉石繫崇情
逺峯近巘滴新螺清曠名園一再過異世一家能守業
猶傳鳯谷昔行窩
九人六百有餘嵗前度曽因佳話傳碩果今惟四好在
了知夀者相非堅
松篁深處小逍遥紫綻藤花綴幾條今日錫山姑且置
閒閒塔影見髙標
　　自無鍚放舟過丹陽駐蹕方瀆橋之作
廻鑾将幸徐金陵應必至六朝文物邦訪古吾素志寕
無數日留復恐歸期滯無以毎趲程原非為逰恣今朝
　遇順風早停頗無事宣傳駐方瀆一百卅里地毘陵及
　曲阿瞬息度次第衆舟多不及中途瞠乎棄乃悟有快
　心即有不如意
　　　駐蹕金山
　揚子乗波換綵􁟯定光遙見石排峯吳頭越角纔經攬
　浪静風恬幸毎逢萬古東流目逰恰一時佳景興飛重
　往来屈指剛彌月爾許青山兩岸濃
　　　慧居寺八韻
　寳華深秀處問路記吾曽是日觀民暇青春佳興乗梵
　宫迎馬迎﨑逕破雲登戒井誰當汲蓮池依舊澄六檀
　身口意三寳佛經僧淨業遵毘奈禪機謝慧能
璇題千載煥(寺舊名聖化隆昌名/皇祖南廵時易今)　飴慕一心増小憩催
　行轡耽斯理豈應
　　　逰棲霞山
　第一金陵明秀山所欣初遇足空前畫屏雲罨紫峯閣
　乳竇春淙白鹿泉梵業鐫碑尚隋代浄因捨宅自齊賢
更誰鑿壁名紗帽只恐平原意未然
　　紫峯閣
一峯傑𥪡衆崖巔絢靄凝嵐秀撲筵不是匡廬瀑簾側
也應名託李青蓮
　　春雨山房
山房號春雨雨景一斟酌萬籟静亦悠諸峯翠如濯煙
絲織空羅雲片張油幕農夫早歌舞行路来憩樂囅然
笑子瞻曽是曾弗著
　　太古堂
水態将山致都觀唐氏詩何當蠲萬慮来度小年時
　　駐蹕棲霞行宫作
建業路由西棲霞適可棲聲名冠白下樹木見蕭齊一
宿誠多費諸峯率入題山房春雨足(春雨山房是/處舊名也)頗望
霽光䨑
靣勢延清矚林巒景未藏流銀響琴瑟依緑撫琳瑯藻
繪信何有茅茨覺倍强漫重舉僧紹傲志恐無當
　　逰攝山棲霞寺用尹繼善沈德潛倡和韻
久聞攝山名秀如玉而冠僧紹小隐處髙節古今羡拔
地百卅丈嶤峯凌碧漢衆山皆在下如翁視童丱畫石
及落星歴歴皆可按圖經昔羶薌久矣繫清戀兹来縁
省方乗暇逰禪院蘇民厪解澤對佛愧止觀咨爾肆覲
牧峻宇何須辨
山房號萬松屧歩尋深逕孫枝貎已蒼側榦形猶正何
况古喬者孰不見生敬幾赦斧斤刧益凛氷霜性拂星
自成景吐雲應號慶偓佺曽遺堯養真稱戰勝又如啇
伯夷乃得清之聖層䑓一登臨民瘼當前凭元氣復也
無謖濤何心聼
古人亦有言枕流而潄石不可無此意愛斯淙復峉懸
崖仲璋琢其佛四十尺松撐雲態破竹迸埓形坼盤拏
互轇轕如蓋亦如帟可以謝棟梁永此安巖壁峯迴路
轉處化身更千億既不辨異同誰更分主客渫泉得品
外盤陀聊憩息軒渠笑陸羽未遇此真脈跑曽聞有虎
名得因逢鹿毎吐雲英英亦浸月漉漉
其始乃何年太古此澗谷蘚痕石縫間細注纔漩洑聞
自候停蹕階下完成瀑斯事属偶然不必稱更僕儻来
還儻去誰歟享清福迴首與山僧付爾聼真筑(山有白/鹿泉日)
(久就淤大吏於此建書室備憩因稍為/疏導遂成巨流飛瀑奔注冬夏不竭云)
昻首最髙峯巉巖拾級上藥草堪攝生含芳襲人賞北
地見大江顥氣涵漫漭吾懐與之如廓然坦蕩蕩忽憶
東坡翁赤壁曽獨往俯憑夷幽宫長嘯發逸響其氣盖
古今其景融機象斯逰可同乎吾惟企遐想
藉問夏諺中逰豫縁何事江國災祲餘如傷猶未置嗟
爾在位者孰非民攸塈邇来閭閻况畧悉巡春騎縦云
免溝壑未稱富蒋芰矧兹乃所見寧無未見際供奉爾
勿勞徒勞亦奚異踏閲便逰山閒挈詩人儷索觀賡其
章匪侈詞華麗(尹繼善入山閲工沈/徳潛偕往故有此作)
　　萬松山房
萬松春曉坐山房雨後千峯濯翠光因迥為髙歩入古
受宜得趣意延涼閒聼倚巘濤翻鬛極眺鋪阡浪擺芒
詎事逰山欣愜賞為民額手慶宜暘
　　幽居菴
緑雲深夐處結屋號幽居不辨明(僧/紹)張(瓌/)昔真堪師友
予羣峯圍峭蒨叢桂映扶疎想見伊人致徜徉賦遂初
　　登最髙峯望江放歌
坐井者不可與觀天窺隙者不可與決鬭鵬圗南技窮
於居籠驥空北術乏於見囿得逸於勞見逺於髙茍不
造極安識括苞吳頭楚尾雲島風潮上下億計刧東西
萬計里魏吳相割據金宋互興圯一枕覺槐隂𣺌乎其
小矣謖謖天風拂鬚盪胸濤入耳砰磕鏗􁰴收㠶息檝
羣避蛟龍孰知坐峯頂者豪吟虚閣之中霽光下照彌
平野菜黄麥緑真宜農
　　太虚亭
太虚亭縦縱遥目一片晴光千里俱快意不闗林壑美
却因農慶憶杭蘇
　　登燕子磯觀江
峭壁捍長江探竒勝絶䨇目窮空宇合耳駭雪濤淙鴥
鳥瑞殷祖泥駒造宋邦從来稱守德天塹詎斯漎
　　逰觀山山永濟寺
濵江得初地插漢俯諸天鐵鎻連飛閣金䋲闡福田濤
聲風裏立花色雨中燃黙黙今何在彼寜非大年(黙黙/和尚)
(向住此寺年過百矣辛未南巡/時尚矍鑠出迎今已示寂云)
　　駐蹕江寜作
龍蟠虎踞古神區展義觀民六轡紆詎彼迤南山水境
曰兹鑒夏帝王都春前耕植羣猶力災後鄽闤氣幸蘇
解澤有何遍黎庻憐他愛戴不謀俱
　　泛舟後湖攬古
太平門外蒋陵湖春波演漾含新蒲鳴榔煙水入深處
濯清因以為清娱憶昔繁華樂逰苑穿池肄武陳舳艫
熙寧洩水號濟困實與青苗意不殊勝朝乃復事開浚
洲上置庫藏輿圗即今陂沼静無事魚鰕者往同民俱
輕舟自謂忘機矣何乃紛飛鷗與鳬
　　大報恩寺
南朝四百八十寺惟有建初真最初歩長千巷尋覺路
想赤烏年創佛廬放燭天光鎮如彼登凌雲頂記曽予
拾級聳眸姑且置千秋興廢慨慿餘
　　雨花䑓口號
崔巍雨花䑓蹟傳梁武帝雲光講經致雨花䑓城不救
嗟何濟文殊問訊維摩處乃有天花散天女一之為甚
可再乎著者空搥塗毒鼓
　　秦淮歌
祖龍東巡壓王氣通淮鑿㫁方山埭癡心慮後五百年
詎知亡秦在二世長源因此名秦淮縈紆建業逹江隈
時塞時流異沿革秣陵終免淮為災六朝往事難尋跡
王謝燕飛誰氏宅風流江令倦逰歸惟見秦淮依舊碧
楊吳竊據築金陵清波溶溶乃貫城十六紅橋夾兩㟁
蜀嬌越豔揚新聲千金買笑輕一擲纒頭錦是寒女織
　㑹稱盒子鬭新竒薛鴨袁羊飣珍食而今功令禁俳倡
　歌楼舞館都荒涼煙花麗景縦遜昔癉邪敦樸誠良方
　　　賦得鴻漸于陸(得時字五言八韻/江寧試士子題)
　懿彼三同鳥玩兹上九辭陵終莫之勝羽可用為儀胎
　産則成幻天冲或有時去容郭瑀指来必季卿隨鳬乙
　任呼耳毳毛豈恃其稻粱原得致矰繳底湏施薄漢雁
　斯後載旌騎早知寄言觀國者尚勵賁来思
　　　靈谷寺
　鐘阜東南尋道林蔚然深秀松森森溪光山色宛其識
　鐘聲旛影空(去/聲)人心八功德水清且泚梵天震旦何彼
　此更聞左側琶琵街鼓掌響應彈絲起非神竒亦非邪
　滛世尊早明示其㫖乾闥鼓琴山河大地作琴聲迦葉
　作舞亦復如是而已矣
　　　閲兵
　建業開牙駐禁軍
當年深意守惟勤安時要忘忘危日詰武寧當視具文八
　色旗分光耀旭千行士厲氣凌雲方行禹跡無非事
大烈欽承朂□聞
　　　題雞鳴山
　元黄剖判初江流山即峙山不自道名名况非其始六
　朝稱雞籠或云因形似易謂鳴者誰紛任後人揣漢魏
　前無聞時寜未有此或開處士館教授傳經㫖或創浮
　屠宫清淨演禪理我来暢逺目元武澄見底欲倩揚清
　波稱謂一以洗
　　逰清涼寺
　石城禮香界此路舊曽經淨業真稱白好山不改青欲
　尋辛未句因上翠微亭觸景成新㑹清機悦性靈
　　　石城歌
　依巖捍江據地利建置緬懐吳大帝舟師風利不得停
　一片䧏幡遂由出宋吞齊并相割爭石城幾閲凡與荆
袁粲雖死固未死禇淵儼生何謂生省方偶此經層巘
　百雉埤堄猶完善孝陵締搆想當年金川門開瞥轉眼
風雨中晦明宛右顧興悲應不免吁嗟德險守鑒兹及
其守兹則已晩
　　朝天宫
冶城謁琳宇竹樹欝蒼蒼弔古懐王謝遺風冺宋梁縁
山飛紫閣守汞鎻丹房顧諟吾恒悃寧同尚老荘
　　牛首山
聊以萬幾暇遊兹䨇闕山丹梯登覺路白業訪禪闗鐘
韻響還静吟情搜亦閒隙中窺倒影(寺西側一殿闔䨇/扇則闔寺峯形塔)
(影皆倒影入其/中實一竒也)塵念此都刪
　　江寧迴蹕駐棲霞作
三日金陵駐葆旌觀民率己悉民情尊親豈可不羣戴
疏瀹都縁繋别營(将往徐/州閲河)襄邑四乗将閲壩攝山一宿
且隨程較農所願收春雨逰景偏欣值午晴
　　玲峯池
天池一泓峯頂泌旱暵不竭潦不溢豈許凡鱗箇裏藏
時有卿雲波上霱南齊隐者枕潄日那見紅亭崖側出
為幸否乎泉自知俯清聊爾怡神謐
　　石梁精舍(即明僧紹/隐居故址)
髙䑓迥榭頗宜煙巒攬結幽竒遐想南齊隐士爾時未
必如斯
　　萬松山房
一逕愜心賞數間容膝安濤聲晴亦雨蓋影夏應寒疎
固宜清寄宻寧礙暢觀由来無不可彷彿在田盤(盤山/萬松)
(寺為十六/景之一)
　　疊浪崖
海濤稱排山崖容謂疊浪稱謂豈本然名字出想像(叶/)
翹首盻層峯誠有翻波状谷神不獨工氷夷宛相向僧
紹昔乗桴依稀於此放
　　德雲菴
英英靄靄鎮氤氲路轉禪房花木分那共闍黎舉公案
諸峯都見德山雲
　　九株松
觀象為乾數合陽竒形古貎鬱蒼蒼攝山擬作香山喚
九老居然㑹㑹昌
　　玉冠峯
　　舊名紗帽峯嫌其近俚適和沈德潛詩得句云久
　　聞攝山名秀如玉而冠即以昜之
宇宙以来便有此秀拔江南鮮倫比六朝近始著稱物
持以名之豈其理彭澤不折五斗腰科頭散髪常逍遥
假使賁然白駒賦夏收殷冔或可招廻巒沓嶂疊崚嶒
我欲易名難揣稱詩𢋫老沈得竒句神傳機輳真絶勝
僧紹有知應黙肯崔琰何人敢爾能
　　駐蹕金山
棲霞跋馬莅江干恰喜輕風不動瀾舟繫石簰纔過午
級攀雁堵畧生寒雲来氣接巫峽逺月湧輪髙海嶠寛
饒得蒼巖泐新句他年又作舊題看
　　觀濤樓
地據江山勝樓臨潮汐竒慿觀悟有術妙理契無為月
鏡光明印風紈澹蕩披驚濤曽未睹允翕幸裒時
　　渡江駐蹕天寧寺
春江浪息曉風輕片刻瓜洲跋馬行舟易長川廣陵近
岸臨别館午天晴詎縁問景常探勝要為籌河便趲程
舞榭歌䑓都不繫繋吾懐者是民情
　　逰平山堂
卓午行宫頗無事偷閒一再至平山花辭駘蕩紅紛雨
林報清和緑可攀逾月風光易爾許千秋吟咏檢其間
何當向者留新什早泐苕華待我還
　　命築髙郵城外石隄詩示董事諸臣
河水日以髙河隄日以起漾舟度髙郵城廬見隄底無
計使之與隄平生靈所繋驚心視前度淮城命砌石兹
審緩急畧可恃無已下䇿仍用之糜帑固非所惜己愧
我猶無疏瀹能責人盡職斯非理鞏固崇墉保障資費
期實用而已矣
　　運河行
　運河之水東南流催漕風向西北逓風水胡乃太相􁑣
　造物節宣有妙意順水行舟南者欣順風揚㠶北者遂
　是謂天地之大公往来無不資利濟順風復希順水人
　不知足矣聼斯議
　　　閲河示總督尹繼善副總河嵇璜
皇祖闢清口啟閉因時制髙堰障淮東三壩尾閭置侵循
　湖漸寛頗有弗容勢辛未親相度因命増築二其三勢
　實危乃得開信智(髙堰舊設三壩洪湖資以蓄洩伏秋/湖漲至弗能容辛未南巡閲河命増)
　(築其二與三壩而五以仁義禮智信為次/逓相宣洩智信二壩非漲極弗得輒啟)多洩堰則固
　髙寳潦必暨其間亘運河諸壩復鱗次車邏及天然昔
　人具深意不得已乃宣宣欲有次第而為下河者閉壩
　堅持議一再偶獲幸(前河臣髙斌堅持保䕶下河之議/髙寳田廬初得其利迄以壅閉致)
　(潰/)未可頻嘗試所以癸酉秋上下咸被沴其心可矜諒
　其智誠愚昧設云鍳其轍保隄則了事開壩孰不能災
　傷将嵗逮審度權節通時刻謹消息(叶/)五言慎大端推
　行慎所自
　　　㳟和
皇祖覽淮黄詩韻
　竹箭東流川氣黄清淮交滙癸壬方
六巡勞己無所逸
一念勤民如視傷休息恒闗足衣食賑蠲敢靳救災荒宣
　防前嵗心猶惕即看洪波沸泆湯
　　　閲髙堰工有作
　癸酉秋之月沴氣行江南濁黄潦日増清淮漲復添清
　口不能暢五壩尾閭渰而何膠柱者前議持愈嚴天然
　壩弗啟為慮下河漸究之乃大潰匪愛害倍兼髙寳危
　城郭興塩壊閭閻上下兩俱敗何有修防諳其時河復
　決奪溜渾波淹不亟事堵築将慮洪澤占(叶/)岌岌數丈
　堰水連堰靣涵億萬淮揚民殆哉奚忍談立命重臣往
　分任各勉擔(是秋洪湖漲决髙郵二閘而黄河復決銅/山南徙特命舒赫德劉統勲等往来董率)
　(堵/築)茭楗莫惜費齊鄭助料僉(在工物料皆命山/東河南轉輸速濟)其冬乃
　合龍同日逹奏凾(二閘銅山均以臘月十/二日合龍同日奏至)善後慎在兹
　滲漏可視凡培髙斲山骨取固灌米泔因工賑災餘庻
　民来畚杴閲嵗績乃奏緩急庻可諶(叶/)崇墉兹臨視咨
　度停廵驂終無永逸䇿忸怩惟益慙
　　　渡河駐蹕行營作
　蕆事南廵此渡江五旬餘日白駒過桃花水後全消漲
　天后風恬不動波彭沛縈心勞相(去/聲)視瀹疏蒿目歎如
　何陸程計里應須趲武帳聊欣習慣多
　　　将往徐州閲河命簡親王竒通阿率衆䕶衛
皇太后先至山東靈巖行宫駐蹕減從登途八韻紀事(有/序)
　　　州維禹畫方見雅歌溯開國於大彭指名都於西
　　　楚聿自澶淵既徙遂當黄水最衝比至邇年益為
　　　險要當怒濤澎湃之際束於地狹則勢激而成危
　　　迨濁流濔漫之餘分於力弱則沙渟而致淺中泓
　　　易阻上游受倒漾之災旁出多歧支渠有奪溜之
　　　患頻年告祲勞負楗於公卿鄰壤不登嗟釋来於
　　　黎庻披圖蒿目曽無長䇿之可施覧奏増夏孰則
　　　成勞之可恃乃者翠華時邁清蹕言旋相望數程
　　　親臨周視惟是經途沮洳掖
輦非宜抑亦繞道遄征輕装取便爰簡親藩而衛從先
駐勝地以憩留民事籌咨計往還者旬日
慈顔載覲奉
色笑於晨昏律諧八韻事述五言
　禹蹟久湮廢堯災毎大投漢曽通鉅野宋已賦黄樓近
　嵗溢淤墊乗時欲酌籌
安輿遵故路減從指徐州永逸誠無術預防要有謀䇿誰
　陳賈讓佑獨籲陽侯所恃茭兮楗還虞伏與秋未觀愁
　弗置觀亦祗増愁
　　　欽差工部侍郎夢麟總河白鍾山等奏報荆山橋
　　　　疏浚工成命議叙董事諸臣詩以紀事
　去年秋溢孫家集大事茭楗塞決口餘波泥澱荆山橋
　微湖路塞水不受連延數郡被災沴未涸春田農束手
　加賑聊以救目前善䇿亟為籌其後冬官之亞適隨鑾
　相度疏排汝其𢡟(叶/)南北河臣(江南總河白鍾山/河東總河張師載)胥本
　責毋分疆界連臂肘集役偹物發帑償守土臣職晋也
　就(叶撫安徽/巡  髙晋)同心合力勉宣防豈在清塵供奔走瀹濬
　兩月工始成荆山水洩四臣奏(叶/)二麥雖已失餅餌大
　田庻可播畎畝酬勞奨績爾則應消患致和吾益忸
　　　賜河道總督白鍾山
　南巡江國周遭歴不使河干負弩朝嘉爾導疏合優叙
　肯因小節課臣僚
　　　安瀾
　　龍王廟六韻
皇考勤民瘼
　龍祠建皂河層甍臨聳壩峻宇鎮迴渦
　毖祀精誠逹安瀾永佑歌彭城将往閲宿頓此經過捍
　禦方多事平成竟若何所希
　神貺顯沙刷輯洪波
　　　舊邳州
　艾陽遷業
聖恩留(康熈己巳年始改/建州城於艾山南)患自羊山初改流一片白波浮
　故壘土人猶道舊邳州
　　　七壩
　西来近彭城川狹河益曲曲則名生工搴茭事修築昨
　過夏家路七壩兹經復疊葦禦洪濤洞心吁駭目尚聞
　水工云如此不一足救急固云可經久誠非淑以官為
　家者方藉資津漉譬如人無疾爬搔偶成毒毒已雜方
　投禍多鮮見福
　　　所過示總督尹繼善巡撫愛必逹
　所過沮洳鄉民艱觸目是入疆覘田野大都荒蕪矣髙
　地縱種麥或冀半收耳低地麥復澇青黄将安恃翻犁
　播禾黍復苦無種子官借雖有例吏胥弊無己罪固孔
　距心吾豈徒責己方伯日隨鑾爾我同見此設更無實
　政責又将誰委方面逮有司如臂之使指其遍歴窮鄉
　民瘼周詳視開倉貸糓種加賑賙流徙惠必使遍霑仍
防螙役技最哉各盡心庻俾瘡痏起
　　麥田
麥田状不一髙下頓爾殊髙可望餅餌災後口聊餬下
者春即潦根黄苗半枯哀哉㷀㷀民食将近奪乎加賑
至夏五倉儲嗟無餘博施古己難况多蠧役徒豈如接
青黄各為足食謀見髙固少慰見下増憂吁慰不抵憂
多民艱紛蹕塗
　　渡河駐蹕徐州作
畫州思禹績建國緬堯封楚漢惟蝸角山川實地衝澶
淵徙以後渤海入無從邇日淤尤甚防秋䇿預供用爰
紆六轡都大為三農恬浪徐鳴槳洪流髙指墉驚心斯
創見著意敢辭慵寜更言多費惟勤救鞠訩石隄築一
律(徐州北靣䕶城有石隄而/東西皆土隄命易之以石)葦埽勝千重惟是補偏計
曽無永逸庸黄樓讀昔賦宋代即今踪謾詡新沙刷(水/工)
(云近日城下黄流/較前刷深三尺許)寅哉兹偶逢
　　災餘
災餘癘必行古人言之矣将為徐州行大吏云宜止去
去闗民瘼寧忍復避此銅山莅古邑菜色嗟惄視藍縷
鮮完衣踉蹌或無屣實澤果遍及仍然故何以太醫雖
庸醫玉缺珷玞美四鄉分往救所司撥藥耳(叶/)斯固子
産恵應勝魏公指視爾傷曷瘳曰予愧無已
　　彭城河復
蘇公河復昔非復彭城河復今仍河何以謂之復解嘲
聊爾為斯歌漢唐以来通鉅野燒草不属無如何浸滛
吕沛漸多事川狹濤怒騰盤渦然惟宜合不宜散合資
刷沙離渟波斯流雖古有成語徒見其害利則那去嵗
奪溜孫家集中泓力緩沙淤多隄旁水誌度分寸泥停
五尺髙益加桃汛湯湯已拍岸伏秋轉眼難延俄用是
切切愁弗置紆程歴覧親研摩下䇿仍惟事修築易石
鞏固周遮羅水工喜稱漸復舊數日頓爾形遷訛三尺
沙刷餘二尺誌在敢飾虚言詑此亦偶然慢過頌靈實
昭矣感不磨
　　逰雲龍山作
彭城駐輦厪河防咫尺雲龍戯馬旁本意原非是山水
偷閒聊復訪蘇(軾/)張(天/驥)翠峯夏首闗林葉緑野風清泛
麥芒底事今来艱迥句為民籌濟為民傷
　　大士巖
峯有飛来像豈無色空空色定同殊普門誠切宏慈願
利濟應殷此際夫
　　試衣亭用蘇東坡韻
甕乏黄虀身缺衣民艱露冕訪斜暉祗餘恧若先憂切
那有軒然逸興飛
　　放鶴亭歌
水石豈千年羽衣早翩去何来雲龍頂依然有其處疏
軒眺逺棲嶙峋階前亦立胎仙羣坡翁公案一重唱爾
時更有張山人青山緑野古徐州黄河之水東南流本
意登臨豁逺志宣房深計翻増愁
　　戯馬䑓用謝靈運詩韻
謝客昔攬勝摛藻蜚白雪逸志託邱園皜皜秋陽潔西
来為籌河彭城此駐節導俊無良方俾乂資賢哲旋顧
災餘民食乏衣並缺八珍為弗甘寧能暢逰悦雲龍有
蘇蹟秀色城頭列途便䑓頭寺(即戱馬/古䑓也)清詞記一闋放
鶴已憩驂戯馬慢停轍寄言賡佳作伊人所懐别汲古
緬心藏撫今慚治劣
　　孫家集
去嵗霖為災漫灘遂奪溜(上年秋汛後黃河漫溢孫家/集是處本無隄工以備盛漲)
(例扵秋汛後補築水衝溝渠而富勒赫漫視之兩年未/嘗補築遂致成渠奪溜特命尚書劉統勲督工堵禦河)
(流始復/故道)先事防少疎禍致不可救非人用鰥官吾過其
誰售連延淤荆山齊豫胥澇遘用是深厪懐王臣課奔
走捍禦築決口疏瀹通下就今来閲崇隄未雨為綢繆
(叶/)層層牢闗鍵切切防滲漏此誠燃眉計秋遥奚善後
　　登黄樓作
岧嶤傑構俯徐城黄堊還存玉局名作鎮千秋彭與沛
祀賢並坐弟和兄(樓中胎塑子/瞻子由像)我詩傑句真無就夫子
　當年妙獨成(二語櫽括東坡/黄樓詩句意)太守為民猶切意况吾飢
　溺敢㤀情
　　　再題黄樓用蘇東坡韻
　黄樓登不可無説更讀蘇詩引興發上惟青天張幕圓
　下有洪川流笏滑脱胎髙坐兩賢人便欲拾級嫌塵襪
　遐想九日勝賔筵痛飲豪歌鸚鵡呷亦未因樂㤀憂民
　隄築王尊督錙鍤我来黄水雖刷沙災後飢民景憐煞
　北瞻沛沛開霸圖南望雲龍羅梵刹城頭曽不淖泥侵
　河中亦有鳴榔軋即景都弗減愁懐解嘲險韻聊吟壓
　泗水無從覓津滴楚山依舊圍􁓪齾嗟我羣黎乏衣食
　那有千村畜雞鴨違議紆程切痌瘝詎同攬結尋苕霅
　(初議至徐州閲河大吏僉以頓次為積雨停潦所侵經/途淖濘多方沮止朕以籌河恤災非事逰覧不可中輟)
　(排衆議登程連日晴明/安驅周覧一如初指)
　　　渡黄河
　春巡来往六乗舟總喜風恬濟巨流民務河防予並厪
天禧
神貺衆䝉庥越山吳水别江國齊郡燕畿指陸郵只有
此都人太鞠不堪蹙額望廻頭
　　荆山橋歌
石橋三里許以長如虹蜿蜒飲兩塘南北咽喉形勝控
春秋節宣計畫良東接睢邳耕桑野西連豐沛王霸鄉
我曽坐照資利渉發帑修築乃如常(乾隆丙寅發帑數/萬修橋至丁卯年)
(告/成)徐州省方今迴蹕路便因度斯輿梁去嵗孫工河奪
溜聞道經此東歸洋一百餘孔不足洩其時水過橋靣
强水過沙渟半淤澱微山遂壅趨壑方疇咨督課速疏
浚即今尾閭纔通航吁嗟民艱觸目是善後之䇿猶茫
茫
　　入山東境
去去雁鴻減行行雞犬繁一朝渾别省百里易方言對
此慰誠切過来愁尚存亂山合沓處迴首是彭門
　　韓荘閘
韓荘界微湖蓄水以濟運猶恐春水弱冬令例疏濬去
嵗黄瀆溢壅遏湖流順泛溢連運渠無從辨隄堰即令
漫縴道轉漕遲北進荆山近雖剔十未減五分立馬望
湯湯播種待數郡艱矣籌何防恧哉念民困
　　䧏㫖截漕十萬石為徐州鳳陽各郡縣倉儲之備
　　　詩以言志
加賑至夏五民猶未免饑平糶及借種諸政命齊施常
平雖積貯展轉将無遺我身縱北来我心每南馳彭城
實親歴瘟疫方時時不待監門圗目覩嗟流離鳯陽所
属縣聞亦同沛徐(叶/)恵但施經見向隅豈其宜夏非截
漕時災重不可泥(叶/)分貯補倉缺緩急可賴之與我共
治者寧非良有司體此在抱心推行其善為
　　麥色
麥色北来日勝前黍禾鋪野潤芊芊含風沃露清和月
逭歉希豐齊魯田境不災荒方講讓戸多絃誦自興賢
蕭豐均是吾民耳鵠靣鶉衣劇可憐
　　詣
　　闕里瞻拜
　去嵗躬親奠
　素王廻程重謁
　廟堂皇誰知獻馘翻成僞(去春以上年平定伊犁親告/  闕里啟蹕時適得擒獲阿)
　(睦爾撒納之報久之乃知䇿/楞等為賊所紿輕信妄奏)遂致餘氛更搆殃(逆賊既/未就獲)
　(颺竄哈薩克其餘孽尼瑪等復/與噶爾藏多爾濟糾結為亂)豈礙告成斯局定曰惟
　聲罪不庭方
祖功
　聖德胥垂佑在泮行歌載輯章
　　　駐蹕古泮池之作
　古泮城東在鳴鑾此日停壁詩宛隔嵗(去嵗駐蹕於/此壁間留題)庭
　栢只常青自較氊廬爽况看石沼渟卑宫近思訓切切
　志遑寜
皇太后車駕至㤗安行營問
安紀事
　紆程十日徃徐州齊甸言旋傍麥秋趨謁
起居倍常敬慘舒民氣
　奏從頭
　　　謁
　　岱廟六韻
　春巡限定程望
　嶽寄遥情用趁迴塗便一申肅拜誠震方惟
帝出寅德肇人生仰載無私禱祈年有屏營英雲龍寳殿
　佳氣䕶層城退憩尋環詠(環詠亭在廟西側四/壁刻歴代逰人詩)詩裁不
　易評
　　　登㤗山作
　合雲亭度棧縈紆旬嵗重教履巘途昔日今時渾不隔
　登封䧏禪總無湏儻来憂樂亦矣矣試問山川亦異乎
　昻首天門三萬尺到因歩歩積工夫
　　　壺天閣
　迥閣昔經坐今来無復登攀躋縁未暇攬結識吾曽碧
　水自深澗白雲指上層勒崖多舊句歴歴可明徴
　　　廻馬嶺
　昔人迴馬地進馬跋巖扄夫子有明訓功毋一簣停
　　　朝陽洞
　當年題句處灑掃備延停雲棧有翹白岱峯未改青不
　教鎮留憩縁是舊曽經率以勞為逸天門即叩扃
　　　十八盤
　猶記昔登十八盤坦途髙架丈餘寛曽因過費飭方伯
　率為趨平奉
大安(戊辰㳟奉成坦皇太后安輿登岱有司架木為棧/道險竣皆    途兹来朕䇿馬以登不令架木)今
　度揮鞭吟馬上不教倣棧闢雲端石梯拾級千層迥却
　喜嶤峯本色看
　　　登㤗山㳟依
皇祖詩韻
　春月南巡限程迫題詩興寄碧峯頭設如兩度皆空過
　(辛未及/今丁丑)終覺一心太率浮謁
　聖纔辭曲阜縣登山遂至㤗安州乾坤普照
天襟廓景仰
奎章萬古留
　瞬息十春巖電影年来憂樂憶從頭誰能石上三生認
　且看煙中九㸃浮幻矣仙踪謝蓬海憫哉民瘼指徐州
　雲巢若問前巡事(岱頂行宫名戊辰三月/孝賢皇后得病實扵此)　□灑空庭
　不忍留
　　　登玉符最髙峯得四百字
　春廵氣尚寒有興未登眺清和兹返輿日長况早到宇
　宙最竒處空過山靈譙設如逢炎暄揮汗亦何要時景
　值佳㑹况鮮幾務告邂逅不可失一暢智仁樂園北啟
　便門不必命旌纛肩輿陟崇椒林鳥為前導嶊崣羅疏
　峯威紆列層嶠陡壁若無路一綫穿林徼或如田見龍
　或如霧隐豹或雄以狰獰或深以窅窱或秀若丹青或
　壯若廊廟樹抱石為胎泉飛峽成調山花霏細芳山禽
　逓幽噪歴歴所攬結朗朗開懐抱舍輿還進歩何藉笻
　屐趠初至半室巖厜㕒以柵窖方状儼維摩不著天花
　落(叶/)為想詩僧逸頓息塵縁閙躡險捫煙蘿洞有白雲
　號膚寸一脈起澤應三農禱證盟功德頂調御真古貎
　巢鶴最髙處仙胎宛可召應接乃無暇竒觀拱四照南
　瞻日觀峯是我昨所造北睇鵲華翠雲中辨隠約其東
　朝公近疑聼錫聲摽惟西乃豁開来路盤崖隩已覺鮮
　其匹便欲觀其竅設匪片時勞安識無窮妙蒼然日色
　暮歸路尋舊峭憶昔可公輩别傳西竺教想亦巢許流
　林泉寄笑傲侵尋事荘嚴逐末吁可笑其師若有知弗
　許頭應掉有為法終幻成壊像相詔猶然冀施檀云有
　福田報松隖坐靜觀萬縁信誰覺忘物我未能吟懐且
　推敲
　　　㳟奉
聖母懿㫖啟蹕還京紀事(有序/)
　　　徐方時邁
鸞馭暫違曲阜言旋
帷宫載覲迨􁍤玉符之勝境泉石蔚其清涼聿奉
鑾輅於名區飲膳調其㫖適廼頒
懿訓俾速星言奏小憩以同行未䝉
慈允用首途而遄發仰體
聖懐中宫率嬪御以承
顔親藩整師徒而扈蹕稍稽旬日佇待
起居詩紀五言情抒六韻
　南巡三閲月北至近臨期
方澤躬禋祭明庭臚選時皇都程尚逺
慈馭速非宜况
喜名山秀欲
留幾宿頤親藩簡䕶衛宫眷畢追隨
懿命闗勤政前驅
志敬兹
　　　過運河
　一水宛分趙與齊浮橋飲練接長隄去纔弱桞含煙嫩
　迴看来牟擺浪萋較雨量晴以度耳慰豐愁儉亦紛兮
僕人惟識皇州近揮䇿誰能惜馬蹄
　　䧏㫖免濟寧魚䑓等五州縣積欠詩以紀事
齊南五州縣去嵗秋霖傷荆山不能洩率因河為殃春
廵始知然督課疏濬忙兹来問涸土一半纔播秧其餘
尚沮洳安可冀秋糧無收則賦艱災黎焉能償亟應籌
撫䘏詎可言出疆(是日已/過德州)加賑至夏五更無施惠方亷
知負逋賦其數十萬强槩與豁徴輸閭閻俾樂康羣赤
庻少蘇努力西成望
　　紅杏園
簾樹羅紅雨庭莎深緑雲去来原未異春夏若為分榭
較氊廬爽池饒氷沼文田田見蓮葉龜戲誦清芬
　　駐蹕趙北口作
萬桞跋長隄江鄉景重題誰知今趙北大似向杭西魚
鳥悦人意蘼蕪惜馬蹄渚宫乗爽到雲水盻清淒徃来
三閲月瀟灑一憑窗了識隙隂速未能塵意䧏風漪青
草接沙渚白鷗䨇欵乃雲汀外漁舟唱晩腔
　　新城道中
北来麥益佳黍禾亦日好自此晴雨時西成冀萬寳邇
来頗災蒸土燥埋秧小朝露雖畧潤終覺為澤少為之
復望霖因以常年考春旱率成例祈至花開棗麥秋恒
歉登大田尚可保豈能如今嵗緑野懐新早蜀望人盡
同欲速詎非躁(叶/)自解雖如斯希澤終縈抱江浙晴方
佳燕齊雨滋妙(叶/)寰宇九萬里畢願時若報(叶/)慰少憂
恒多分應箇中老
　　良鄉行宫晩坐
停鑾来徃近皇都瞥憶南巡此啟途三月光隂誠迅矣
百年久暫豈殊乎
展義從来重豫逰曰休曰助悉心求觀豐未覺饒同樂
視歉惟因切先(去/聲)憂
越水吳山攬結餘北來饒得事何如清歡未抵殷憂盛
不在蘇杭在沛徐
甌香研淨值幾閒記里詩篇自改刪却我無心戀江國
　是誰有意賦東山
　　　南巡迴鑾駐蹕圓明園之作
　麥登秋穣黍全耕喜氣迎鑾逹帝京又此南巡成北返
　恰看夜雨值朝晴(是夜/微雨)康功災壤憐羣赤勤政明廷接
　九卿
懿㫖身遵心
膝下所欣旬日近歸程(啟/)　(皇太后駐蹕靈巖以十九日/  鑾回京午熱緩行計當遲)
　(十餘/日)
　　　㳟迎
皇太后車駕至暢春園得近體一律
　方山佳景似西池
養志因成小憩遲順
㫖遄歸勤大政問
安頻遣繫遐思歡迎
鳯輦臨長日恰駐仙園協凊時廿日寸心縈頓釋階萱庭
　栢總含怡
欽定四庫全書
欽定南巡盛典卷七目録
天章(七/)
　　乾隆二十七年壬午
御製古今體詩
　欽定四庫全書
　欽定南巡盛典卷七
　天章(壬午/)　(直𨽻/)　(山東/)
　　詩
　　　恭奉
皇太后南巡啓蹕再疊前韻(有序/)
　　　年占午正宜揚南國之旌月肇寅生爰效東皇之
　　　駕當朔塞九功奏凱慶逮乘時况
西池七秩稱觴懽逾獻嵗時乃燕臺日近魯甸春迴指吳
　　　頭則堰莅觀河臨越角而塘循捍海詔郤綵棚燈
　　　幔何以文為風陳巷舞衢謳無非事者然而典符
　　　三接辰紀十周求民莫以給餔厪呼庚癸體
懿懐而紆軫重閲辛壬維再巡令則還仍用誌憑軒伊始
　　　想一路懽聲可即如言候仗何遲云爾
　初嵗開壬甫背辛答陽任養叙彛倫添
籌纔度七旬慶養
志還符五載巡毎為賑賙傳蹕止(本擬辛巳南巡以下河/窪地偶值偏災復改為)
　(壬/午)幸逢給足俾情申南轅始命展軨僕澤國遥懐引領
　民寧以行時吳與越肯忘遇澇衛還陳十行不惜恩加
　月(去秋豫河漫口奪溜數郡被災亟命地方/大吏妥為撫䘏開年復命從優加展賑期)四海惟期
　澤普春日奉
慈顔心有喜途臨韶序景從新行宫所幸前遭者武定聊
　無籌筆頻(丁丑南巡時賊酋巴雅爾等搆釁兩路進討/軍書徑達行在故有敢廢軍書裁决頻之句)
　　　駐良鄉行宫疊舊作韻
　黄圖古冀緬盧胥堯以為心久愧諸惟是敬誠凜無逸
　庶幾風俗復還初時巡民瘼體毋怠日侍
慈顔樂有餘詎可深宫圖宴息聖人見説貴鶉居
　　　良鄉行宫奉
皇太后觀烟火即事得句
　時巡啓蹕先(去/聲)元宵初頓黄圖路不遥迎節欣邀
慈閫豫送鑾况集外藩朝(是夕在京王公及外/藩送駕者皆令預觀)紫瀾欲定
　風澄晚七寳将圓月燭霄大野春鐙民共樂廣陵却笑
　躡虹橋
　　　良鄉行宫再疊舊韻
　立春昨日欣逢雪便覺春琴藹帝江啓蹕正宜迎氣始
　行宫韶旭曣明窗
　心欲其安身欲勞挑燈義府足怡遨賦詩何必多明憶
　毎至摛詞興輒豪
　清風一牖春秋韻明月滿庭今古情無盡蔵真大公物
　坡公游戲語猶誠
　翠華三度指東南遮莫逰情覺已酣豁賦省耕度(入/聲)河
　務其他無欲孰窺探
　　　郊臺
　廣陽南五里封土建郊臺毎過欽
天祐非闗詡域開戰袍解昔勞(去/聲)纒㡌扈今來(年班来謁/諸回人皆)
　(令隨行過上元始分/路命侍衛帶往各城)迴憶誠徼倖淵𠂻益慎哉
　　　𢎞恩寺
　祗園古道左来往駐旌仍僧有毘尼行(去/聲)　(梵言毘尼/華稱戒律)
　(也/)佛無聖見乘(聲聞緣覺無凡見尚有/聖見惟佛乘始無聖見)時禽鳴意喜靜
　室憩心澂即境思名義敷恩亦欲𢎞
　　　涿州行宫晚景
　涿州出南門行宫向逺原底須事藻繢亦自有亭軒西
　嶺銜春旭東蟾竚上元郊燈真足賞民俗藉堪論豈不
　還淳念其間同樂存清宵閒㸃筆爆竹聴村村
　　　涿鹿行四疊前韻
　行官近隣凹字城至今四疊涿鹿行昨辛耆定識僥倖
　前丁擘畫思分明如願麥熟千村飽(去嵗麥/大熟)夏田苗秀
　誠亦好不期秋霖忽致澇救災蒿目乏術巧匪民之過
　皆我尤猶幸此方䝉
眷稠豫省河决乃大沴賑濟不教餘力留重臣馳驛往督
　築幸能瓠子全功収往来巡狩無非事萬方方寸勵慎
　修
　　　紫泉行宫十詠
　　　　敞軒
千秋一水帶新城變紫伊誰浪與名稍葺行宫省駝力
䟽軒早見敞三楹
　　　屏山
圖水寛因致山聳三峯當户畫屏風訝看中吐英英氣
能爾為應王氏䝉
　　　鏡湖
湛渌溶溶數畝涵碧波消息遞江南開奩設使譬明鏡
却憶貞觀有理談
　　　舫室
飛鳬不繫鏡湖涯似效昆明石舫為好惡毫釐可弗慎
未期安處早慙斯
　　　㯶亭
四柱孤亭臨石坡㯶毛宻葺㲞婆娑雖然從儉還新樣
比似茅茨祗覺過
　　　虹橋
長橋飲練學南國顛米詩情憶宛然幾度吳江訪古蹟
不知其處祇名傳
　　　魚􁉞
渚畔魚罾得所償豐於竿釣儉於綱若非雲水滄浪意
子莫執中底所長
　　　石逕
十畝間園五畝宅逕惟曲折爾能長因之悟得行文法
不在縱横在抑揚
　　　竹埭
風處鏗然月處虚幾竿牕外足扶踈春来紫戢猶勹土
已覺干雲勢有餘
　　　箭㕔
駐輦還教集羽林學文皇習射親臨尋常㸃綴渾餘事
嘉此知予奮武心
　　駐趙北口行宫即事
䟦馬䧺縣南須臾長堤莅行宫知巳近烟栁柔條肄于
邁指江南江南消息遞漁村與蟹舍近逺坡陀寄積雪
　氷鋪仍新水春生未野老捧木盤一雙氷鯉置還鯉命
　賚之嘉此獻芹意
　　　水鄉
　水鄉也自藝桑麻去嵗霪霖潦嚙沙絜矩原田經澇者
　合教一例賑期加
　　　上元日侍
皇太后宴
　南巡東陸奉
慈鑾三五昌宵月正團四海為家欽養
志萬年介祉永承
歡氷花火樹輝行館玉籹銀粱供大官此樂本來天下共
　即看祝
嘏侍江干
　　　駐蹕思賢村行館題句
　漢家太傅有遺祠行館於旁樸且宜兩字思賢易新號
　(舊名四善村/因改此名)千秋稽古藉先資閒庭不改風還月欹案
依然易與詩一宿明當發清蹕已安容膝底多為
　　題授經臺
髙臺喜識授經名太傅猶稱處事明河内後来傳趙子
淮南先是受賁生詩殊東魯意頗合易是専韓義獨精
憇宇恰依林屋側睪然望古集遥情
　　題毛公祠
村尚以詩傳心儀設教筵淵源子夏訓詁逮延年愛此
儒祠古兼臨行館便(地方官備數宇憩舍於祠/旁既樸且宄稱莅止焉)展書樂
清暇妙契鄭家箋
　　於毛公祠旁行館作
行館儒祠畔春風特地臨無邪蔽三百有傳至而今已
喜書筵潔那更石徑深卷阿稍伴奐可惬昔賢心
　　即事
駐輦春風日又斜傳宣守吏問桑麻災區賑濟還當黽
憩宇鋪陳底足誇且喜説經近毛氏不須買節學錢家
(京都放燈自十三日至燕九兹以/巡幸在途十七十八兩日命罷之)行檠清夜無繁聒名
　教中原樂趣賖
　　　示直𨽻總督方觀承及其屬吏
　驅車過瀛州縱目瞻原田原田有積水氷凝雪鋪連秋
　麥既悞種(去/聲)春種(上/聲)亦覺艱去嵗潦非常調幕吾恧旃
　賑救或少靳災黎何賴焉村行厯觀民色實鮮饑寒都
　稱賴麥稔早收穫潦前此語疑信半况在蹕路邉其不
　經見者寧無向隅人(叶/)我惟加實恵爾其勉勤宣官階
　大小殊民父母同然各盡保赤心蒼黎庶多全
　　　紅杏園三疊前韻
　今杏仍昔園兩度曽駐輦乘陽令時令爰復停雲館撫
　景騐貞元晰理窮幽顯更無軍務殷喜有經書展㢠廻思
　此問夜始籌王旅遣掃逆兼靖回(丁丑駐此時雖伊犂/已定而賊黨巴雅爾)
　(等乘阿逆之竄觀望煽動方命将士乘春進討今厄/魯回部悉平為憶爾時行在旁午不禁喜惕倍増也)
天恩錫盡善
　　　燕九日賜隨營諸臣及直𨽻各官食
　修市行營御邱仙節日臨度疆留牧伯(明日入山東境/直𨽻各官皆留)
　扈駕有纓簪宜與開春宴因之惬衆心筠沖常預席(随/行)
　(回部王公等並/得依次列坐)食椹擬懐音
　　　賜衍聖公孔昭煥
　翠華迎謁蹕途旁徳業宗風想益蘉取道迤東卿且返
　迴鑾當一仰宫牆
　　　過徳州運河即事
　卧波浮彴亘通津夾岸肩摩接駕人按轡徐行還徹葢
　鋪衢隨覲不嫌塵益祈田榖資其食所喜民情向我親
　去嵗此曽遭異漲迴思猶為恫瘝頻
　　　駐蹕徳州示山東大小吏疊舊作韻
　東省斯惟首頓居狩巡五載又臨予詎欣駐處閒庭廓
　尚念災餘比户虚申命官箴宜惻爾設云民感益慚如
　十行頻有恩綸沛要在推行善體諸
　　　四依
皇祖徳州即事詩韻
　五度徳州路民風不改初有成尼父語吾愧魯論書去
嵗盛秋霖協時乖曰肅竭力濟昬墊千村幸飽燠
　　賜山東巡撫阿爾泰
承宣原佐治安撫遂専衙(阿爾泰由山東布/政使擢本省廵撫)課吏旌清
慎勤民重麥麻入疆此所慶行館彼非嘉(郯城行館葢/因地名郯子)
(園之舊増葺數椽用備臨憩阿彌泰以/事非興作不先奏請然非朕所取也)化雨青齊被希
璉政豈賒
　　徳州行宫疊舊作韻
京畿東首兹門户水舸陸車滙路程幾宇行宫原早就
一時賡韻又重成且遲栁色迎隄發已喜梅香對座榮
遊豫大經曰休助載咨方伯體予情
　　賜河東河道總督張師載
去嵗楊橋决予當咎匪卿從來不諉過正爾憫奔驚(初/報)
(漫口時張師載引罪惶遽曽諭以/此非人事所能為慎勿張皇失措)清白揚前烈(師載故/禮部尚)
(書伯行/之子)奠安觀後成修防益懃恁最此繋民生
　　徒駭河
策騎過徒駭禹功猶可稽由来大事舉艱致衆心齊故
　道難循舊秋霖藉洩低(今運河秋漲/由此洩入海)益慙三度往劼毖
　議防隄
　　　三依
皇祖南巡過濟南詩韻
　百里桑麻率有城無非保障厪民生與吾共者二千石
　漫爾徒稱天下平潦後尚嗟溝壑轉春来那見色家盈
　巡方惠政循
前揆詎為華不翠色横
　　　崮山疊舊作韻
　十日行春盡郊野今朝發駕見山姿逢迎喜與峯巒近
　駐蹕纔方卓午時
　雪積隂崖勒薄寒和門武帳向南安予寧慮闕豐裘暖
　慮在多人布帳單
　生色圍屏畫意装謖聲泛出籟含凉前番却憶雪中見
　依舊行齋松嶺陽
　翠雲千疊弄春晴抱石為胎强項生落落寧同凡草木
却隨冬夏變枯萌
　　靈巖寺疊前韻
玉符祗苑由来久巖有佛居合號靈豈必吳中八面塔
請看厯下五花亭松因摩頂今聴法泉自渡盃古瀉渟
别館近旁堪一宿清虚端足謐神形
　　駐蹕方山疊舊作韻
誰向丹陽借宋符(江南上元縣有方山宋元嘉時何尚/之退居處其地為丹陽郡所轄按山)
(東志載方山在長清縣界雖名同/上元實即水經注之玉符山也)佳談一例助遊娛何
湏此是彼非論不異氷流山峙區行館數間堪駐耳好
峯幾疊試登乎前年已是攜圖去今日居然身在圖
　　再題靈巖寺八景
　　　巢鶴巖
羽客本来瑶島種何因瑞相兆開山應縁命命同飛去
安養道塲聴法還
　　　甘露亭
甘露前頭甘露亭瀹泉洗鉢茁蓮青無端津逮闍黎口
説法猶當字字馨
　　　卓錫泉
都大緇流也好竒錫傳乳竇注山坡玊泉第一惠泉二
問爾神僧卓者誰
　　　摩頂松
長安辭闕求西竺摩頂松何在魯東遷固猶然有蹖駁
稗官奚恠語多空
　　　鐵袈裟
鐵鑄袈裟圖久住誰能著得自元超蒲牢設擬鯨魚發
也似鐘聲披七條
　　　白雲洞
天半嵌巖名白雲晴空無雨亦氤氲前春憶得探竒到
路自英英蔚處分
　　　雨花巖
維摩空裏文殊問那是如來不二門付與層巖雨花者
更無人説黙無言
　　　愛山樓
潔治行宫備豫巡髙樓納得好山皴設云仁者有同樂
便擬當春澤物均
　　降㫖免山東被水州縣積欠詩以誌事
夏諺曰遊豫其義重休助此地昨秋潦宵旰厪憂慮春
來寛大詔率巳屢頒布經過切體察老㓜迎蹕路雖云
無菜色猶懼有薪措亷知餘積欠期緩終應賦不如一
與豁俾免催呼遽安心勤耕農有秋冀可遇
　　填倉日作
餅節途中度民風取次探炊烟村樹引澌水野橋含問
俗新棉有充庖嫩韭堪落蓂纔數日積榖厪餘三
　　望
　岱廟
岱嶽崇隆百里瞻荅陽
岱廟侐精嚴禮官肅祀儀雖備(巡蹕将經告岱宗首/途遣官    祭如禮)恭
已欣翹敬倍添
　居震徳宏六子率配
天澤厚萬方霑心馳未覺雲山隔敢曰誠通冀福謙
　　　過泰山五依
皇祖詩韻
　靈巖謂是髙無比更有髙峯在上頭瞻魯象曽詩裏想
　青齊色忽路前浮禪封玉帛秦兮漢襟帶耕桑郡復州
　保泰惟斯躬所勉况榮若彼志毋留
　兩度天門親拾級
羲碑捧讀憶從頭戊辰年事那堪道丁丑春廵過似浮不
　改旰宵勤庶政惟期樂利永齊州省方繼
武一心切詎是無端七字留
　　　閲本
　封篆例應過節開閣章今日驛傳来敢云披閲吾門矣
　益勅幾康其慎哉問俗巡方惟敬事察言觀行更量(平/聲)
　材重熈處泰宜何務堯典欽明一語該
　　　過汶河
　靈源逺溯出莱蕪行地横陳齊魯都是日輕輿復經過
　春風野彴自清殊昔今不異觀民切来往寧因問景紆
　分水北南胥濟運古人相土有良模
　　　至泉林二首再疊舊作韻
　泉林子在川上處成誦髫齡記憶明五十望牆猶未入
　東西歸壑又逢晴(泉林即陪尾山東西各有泉/出牆則合一川為泗水矣)門庭熟
　路無須問軒榭前題有若迎勝地良辰扶
翠輦
髙年憩賞足娛情
　我曾兩度駐負尾絶勝渾如初度来何必管絃誇熱閙
　可知泉石稱清陪觀民蒿目盈寧耳近
　聖翹心鑽仰哉較量前番幸成武(丁丑過此時西師尚/未蕆事有不異前兹)
　(惟問夜軍書籌/畫為偟徊之句)幾閒對景一徘徊
　　　三題泉林行宫八景
　　　　近聖居
　近聖人居若此甚然而無有則亦無子輿斯語俟神㑹
㑹者依稀程與朱
　　　在川處
泛海猶然来往續印心何異鏡開奩千秋川上徘徊者
誰解宣尼道體拈
　　　鏡瀾榭
自露妍媸不示形迴塘流動復瀠渟何須博古圖中考
此是軒轅一片青
　　　横雲館
陪瓦何曽髙百丈地靈亦自解生雲憑軒不惜蔵山色
却為春郊作雨欣
　　　九曲彴
山下出泉成野河板橋接岸往来過底須九曲擬仙境
樂事由来名教多
　　　栁烟坡
大戴禮詮正月候協時近可驗長條若為畫筆能傳照
烟意惟看此處饒
　　　古䕃堂
杞樹輪囷巧覆墀春来重見出塵姿喬柯為問何年發
性善曽箴告子時
　　　紅雨亭
春曉緋枝苞尚含趲程巡蹕指江南漫言佳景成孤負
看到霏霏轉不堪
　　賜山東巡撫阿爾泰及其屬吏食詩以示志
泉林卓午駐瑜輪賜食兹邦執役臣灑道清塵都致敬
遊休豫助重時巡詎欣别館美如許惟厪災區恵可均
一食不忘君見説還當一食不忘民
　　泉林行宫晚坐
别館春風夕景侵泉林真箇好泉林盛名難副兹誠副
聖蹟宜尋近可尋川氣滃然連古樹暮春邈爾隠遥岑
神凝乍欲忘機象剪燭匡床又課吟
綽楔穹碑八十年(行宫前年/二十三)　(皇祖碑記屹峙是康熈/  南巡旋蹕将詣曲阜)
(經此/所建)每来敬識弼仔肩總林樂利仍依舊赫濯聲靈勉
　繼
前祇祝耕犁豐沃野幸過籌筆奠新邊卷阿幾度分明憶
　駒隙遷中有不遷
　　　㣲雪四首
　兩度䝉山都見雪今来峯頂又生雲已看積玉原如昔
　設更飛霙益可欣
　厯辰過午蔚雲濃憑􁜊遥看麥壠封傍晚綏綏忽宻灑
　春郊如約遘竒逄
　亂飄斜墮態森森氊室茶爐悦可心素積髙峯直北望
　䝉陽瑞色接䝉隂(辛未丁丑年皆有恭和/    皇祖䝉隂積雪詩)
　原田三白積漫漫微雪欣宜此處看便使開晴尤恰當
　恐妨春氣轉嚴寒
　　　䝉隂積雪三依
皇祖詩韻
　瑞雪春朝遍野村(立春日京畿至齊魯普/獲瑞雪此處尤渥霑)節遲遇閏未
　興農山靈葢不違
堯命示我
詩情在玉峯
　　望䝉山雪色再疊舊韻
翠微積素訝偏同三度春光一例中此可無言平野過
試看有霧逺峯䝉賦情因遇思梁苑詩意其雱緬衛風
較量前番饒厚幸伊犁早慶兆農功(丁丑疊韻有遐心/憶到伊犁塞佇待)
(王師早建功之句近得駐伊犁大臣阿桂奏則各屯屯/政畢興収穫倍稔且遇冬雪兆慶有秋實堪欣慰也)
　　萬松山停蹕
停蹕山欣號萬松春晴滃然綠隂濃無多室宇花宫側
近逺都来眼界供
北軒耐可縱遥眸疊浪喬松翠欲流設擬遨遊雲海上
不瀛州定是防邱
春風琳宇小停驂幾㡧青雲映碧潭謾議小山無故事
八公見說晤淮南
　　二月朔日復雪
前日微飄今大作行營早是駐鳴驂背迷逺岫銀屏繢
細糝長空玉鳯毿滋䕶麥根纔仲月芳遲梅蕋待江南
發生未鬯寒無礙喜遞勾吳潤意含
　　晴三首
昨日雪将二寸餘嚴寒切慮變春初晴和更復無風色
策馬青郊意為舒
路放瑯琊遵海南橋過沂水境臨郯萬民迎蹕情親切
露冕南廵逮此三
軟曦融雪作輕泥喜復無塵逐馬蹄却為閏年遲節令
麥苗待看茁青齊
　　郯子園六韻
觀民指吳㑹按頓莅郯墟少皥嗣封後春風駐節餘何
當庭館此為愧旰宵予一宿園奚藉千秋蹟信諸既成
斯不説至止偶相於誰與徵傾葢因之試訪書
　
　
欽定南巡盛典卷七
欽定四庫全書
欽定南巡盛典卷八目録
天章
　　乾隆二十七年壬午
御製古今體詩
　欽定四庫全書
　欽定南廵盛典卷八
　天章(壬午/)　(江南/)
　　詩
　　　入江南境
　雪霽春郊喜不風入江南境便韶融此疆彼界爾雖異
　圖易思艱我總同但覺民情更親切爰咨吏治可明公
　翕河汜利巡方要名勝休誇㸃綴工
　　　三依
皇祖示江南大小諸吏韻
　四海皆吾家羽林無煩棷逰豫本為民民艱厪咨剖忽
　生乎所易懈萌在經乆而吾何敢然慎終勵其首巡方
　法
皇祖視膳奉
文母南邦已莅止農實勤南畝風俗不異前教養應善後
　善後非更張章程貴謹守老幼盡安懐閭閻自親友庶
　幾休以息世共登仁夀三賡緬
堯巍一意懋湯負
　　　駱馬湖
　當春資濟運行潦藉歸川實有闗閭里要惟慎節宣橋
　横下口處㠶掛逺天邊幾度思長䇿致艱利洳田
　　　度永濟橋疊舊韻作歌
　司吾除道遵􁭴迤雪消平原有積水故知此邦易致潦
　頻賑無能瘡痏起長橋前度憶圮頺鳩工重築親相視
　今來蕆役利往來春時水弱行壑裏夏霖秋澇不可當
　曽無良法慙徒爾徒杠輿梁有常經不虞之譽求全毁
　咨爾羣工善勤宣豈能一一待親理與我共之之謂何
　食天禄斯民所恃示懐聊此舉大凡加恵蠲逋即繼以
　　　順河集行館作
　登舟尚遲(去/聲)四朝程儘可修除張幕城何事居然亦室
　宇稍欣未致大經營土香階草纔蘇紐風細盆梅欲放
　榮西望運河隄傑峙幾多酌劑繫予情
　　過宿遷縣
登隄指桃鎮隔岸望厹猶百雉闉闍固萬家烟火稠民
風咨利弊漕運欲周流觸目無非事吾寧為豫逰
　　䇿馬度仰化集口占
老幼數無萬都為仰化人斯之未能信慙愧頌聲頻
　　賜兩江總督尹繼善
保障資三省忠勤著兩朝節樓無過乆(尹繼善於雍正/七年巡撫江蘇)
(旋兼節制厯兩江雲貴川陜諸重任/而兩江至今凡三莅前後三十餘年)幕府獨稱超善得
軍民服兼能上下調暇還工作誦吉甫可同條
　　賜江南河道總督髙晉
撫皖昔㕘俎督淮今建旌(髙晉昔為安慶巡撫時/命為副總河俾習河務)簡賢
我惟切盡職爾應誠兩世司河務(髙晉髙斌/之嫡姪也)一心如水
清朂哉為國幹便是繼家聲
　　過宿遷命借給民籽種
宿預地卑濕十嵗九逢灾悇然思救濟剔還示前迴去
乃免澇賑恩例弗推一夫茍向隅如傷繫吾懐矧此瘠
郡民艱狀憶向來較昔雖小差曰蘇實未哉當春東作
興籽種要安排借給俾勤耕庶幾闢汙萊便幸逢有秋
毋遽科呼催
　　隄上偶成
運河轉漕達都京䇿馬春風隄上行九里崗臨禦黄壩
曽無長䇿祗心驚
半是郊村半水荘輕風馬上曉猶凉韶光南國不相讓
已見沿隄栁色黄
鋪路蒼黎日覲光京垓兆億數猶强皆資饑食寒衣者
奚怪絲糧價不昂
宿遷迤邐接桃源澤國觀民鮮飽温侍衛囊金分賜與
(途次命侍衛視迎駕年邁者分/賜優老牌其貧者量給銀錁)慙無暇計子輿論
　　降㫖加賑江南去嵗被灾州縣詩以誌事
遇灾蠲賑循常經賑則有期蠲賦耳積逋原在不蠲例
加賑更惟待特㫖新正江浙逋盡寛入疆民瘼尤詳揣
雖無展轉溝壑人大半衣裳多藍縷(叶/)賑期視災為短
　長長者較可短奚恃命加一月普予糧無論極次貧同
　視撙節庶可度青黄尚在有司善經理謄黄謝恵亦何
　必調幕慙懐正無已
　　　閱中河
　汶水分南北皇都轉漕資酌中河性順(楊荘中河䂓制/皇祖所定)
　(也/)利後
聖謨垂已是閱三度無能賛一辭守成吾所勉靡不詎惟
　斯
　　　楊莊牐三依
皇祖詩韻
　刳木千秋利賴餘為籌節制立姑徐行其無事戒穿鑿
　顧語河臣記莫疎
　幾縷輕黄染栁絲春光日日近南移羣知有喜縁行令
　意在繩
先豈盡知
　　　渡黄河七言近體八韻
　半夜風狂曉畧息登舟五兩更全停土臣執伇喜無比
　河伯昭庥信有靈
悦豫慈情欣穏渡
狩巡祖制緬恢型□雰清旭全開朗歸壑長川贊毒亭(去/年)
　(豫省堵築楊橋漫口功成迅速合龍時且有/迴風助引之騐已命於工所建祠報  貺)浩瀚宏波
　覘盪檝配藜元氣䕶揚舲孫荘縹緲成彼岸彭口須臾
　泊近汀
　恵濟祠䖍瞻廟貌清黄滙謹度情形
神堯方畧貽良範慎守惟乾冀永寧
　　　清口
　去年河決楊橋驛清口清流始暢適開封迤下方免災
　不幸幸難料以逆賈魯奪溜仍歸淮日乆慮致開門揖
　劼劬督䇿築宣房發帑屬薪所弗惜未三月乃大工成
　事在人為語不易黄仍入淮誠甚佳河終歸海路艱得
　即今河復並淮行刷黄至竟資清力清口東西壩對峙
　恃量節宣慎寸尺補苴罅漏賴斯存蒿目何年當底績
　　恵濟祠
　河畔崇祠金碧煌蓬萊祗在水中央載瞻鳳戺還龍户
　永奠内清與外黄功在民生宜祀典徳惟坎濟受
天慶禱之乆矣寧因已恵我黔黎識不忘
　　　木龍示總河髙晉作
　　　總河髙晉欲建木龍刷沙因渡清口指示其處
　蜿蜒横灘木寓龍非循雍畤擬臨衝倍功半事惟斯捷
　射浪停沙作爾庸積土陶荘希盡刷暢流清口庶恒容
　卿家阿大中郎法斟酌尤宜勉繼踪
　　　麥色
　過河逢麥色寒暖北南殊因憶尤教喜入詩兼可圖未
　曽風擺浪已自露貫(平/聲)珠賴此青黄接絶勝看緑蕪
　　　閲河三依
皇祖詩韻
　閲河日晏駐舟營(河以北皆陸營渡河則/水路以舟為營故云)紆蹕因多廿
　里行一述
前䂓無敢作
當年曾是慶平成
　　　清江浦
　清黄滙後清常弱此號清江意寓深咨爾建牙督河者
　體予保障恤民心春巡問俗欣猶昔水驛行程數(上/聲)自
　今安福臚(御舟/名)中梅一朶江南消息遞侵尋
　　　過淮安城
　分野瞻星紀聨城逮射陽始營猶憶晉重築更傳張濱
　運接南北臨淮謹禦防觀民還按轡過郡亦登航愛戴
　羣情切安懐予意蘉一人艱遍及慎選有司良
　　　賜總漕楊錫紱
　轉漕由來大政闗得人乆任謂卿閑四星儲蓄天容與
　千里北南嵗往返革弊深應體民隠董媮兼欲恤丁艱
　奉公盡職誠斯在扈蹕儀文儘可删
　　　閲淮安石隄疊前韻
　黄流昔南遷奪淮挾歸海於一已覺難况兩難更倍閘
　堰非不夥各以所見改因之水益髙受病實多載
皇祖厪民瘼濬距
勞乗橇曰予瞠乎後庸詎悉源委雖然敢不蘉所以南巡
　毎修防戒更張鞏固奉
模楷土隄易石工寓賑兼免殆丑嵗已告成為魚憂早罷
　今來益繁滋比户歌安愷開封憶昨秋又為豫人駭
　　　雨
　大霧翻為雨江鄉有所常濕衣看不見憶昨詎曽忘川
　路依㣲辨舡廬料峭凉農桑未興候隂翳總無妨
　　　晴三首
　澤國今經三度過不愁雨少祗愁多西風捲霧晴光放
　嫩栁輕蕪景色和
　小涇南接大涇河淺洞沿隄洩漲波農事未興信何礙
　夏秋為壑患常多
　一道長隄栁向城水田鱗疊野橋横御舟且謾乗風利
　霽景天然入畫情
　　過寳應縣
古縣闉闍濱運河安宜三度此經過艤舟䇿馬従民願
(毎至城市多捨舟䇿馬過之/欲以觀民亦従民所願也)就日曕雲聴彼歌昨嵗雖
云被災小僻鄉寧鮮向隅多越堤邏壩原林立蒿目修
防竟若何
　　過髙郵州
黄龍曉發近盂城上岸乗驄按轡行綪筏珩紞却虚飾
黔圍黎繞騐真情早知江國民居庶且喜槐街米價平
厯閱黨軍隄復舊(州屬黨軍樓隄工上年七月為風暴/衝嚙旋即堵築今□視一律完固)
迴思去嵗尚心驚
　　賜蘇州巡撫陳宏謀
外吏中惟乆由來繁鉅勝體予視傷切謂爾佈恩能必
有逺猷贊寧惟苦節稱金閶誠富庶返樸最相應
　　賜江蘇學政劉墉
皖翕嘉能職吴淞俾董繁先經後子史多行(去/聲)寡文言
可作化裁法毋孤簡用恩繄予勤實政藻頌不須煩
　　　香阜寺
　過岱多平陸臨江得小山伏龍知有角(香阜葢蜀/岡伏脈)見豹
　底論斑畫舫於斯易(易輕舟遂達/天寧寺行宫)花宫祗是閒行齋知
　已近五載隙駒間
　　　天寧寺疊前作韻
　奈苑香花集禪侣
慈寧萬夀祝如陵似兹那可異端闢但彼誰臻最上層忘
　所入流佛惟寂遇佳得句我猶能論民便欲論其苦廿
　七年來心是憑
　　　駐蹕天寧寺行宫作
　别館天寧古寺邊居停許就舊材便雖然商力非民力
　但覺今年勝昔年墨斗硯山足遣逸琪花瑶草底須妍
　省方更切還淳意不為怡然為憮然
　　　哈薩克陪臣到因攜觀廣陵風景
　哈薩朝正貢馬頻路遥遲到值南巡因教馳驛來江國
　便挈行春閱綺闉昔嵗觀光稱使者(辛未準噶爾使臣/曽命至蘇州賜諭)
(爾時準夷尚未𠞰滅哈薩/克原屬準夷不通中國也)今畨優賚實陪臣廣陵鄂畚
(哈薩克/地名)何南北總我心懐保赤人
　　題九峯園
䇿馬觀民度郡城城西池館暫逰行平臨一水入澄照
錯置九峯出古情雨後蘭芽猶帶潤風前梅朶始敷榮
忘言似泛武夷曲同異何須細致評
　　逰平山堂即景雜韻八首
九峯園畔換輕舟古郡城西初度逰二十四橋雖莫辨
紫薇猶是緬風流
樓臺絲管廣陵擅廿里雙隄隙地無幼挈老扶恣瞻就
吾心所喜是斯夫
陪臣賀節大宛朝侍衛擕來不憚遥便許隨觀都踴躍
無文徑説踐虹橋
舟移岸轉換歌聲早見平山翠黛横五載流隂纔瞥眼
越豪今日是吟情
一脈西來總蜀岡安名立字定何妨東山偏自稱功徳
蓮界因之禮法王
瀑泉浡淴落雲空宛轉輕輿有路通對峙雙峯度雲棧
笑他望蜀太求工(是地有雙峯/雲棧之名)
山堂小憩引遐思論世端宜尚友兹漫惜梅花開未盛
看梅恰合是斯時
閏藏芳信待維揚霽旭和風了不凉緑蕙紅􁍖争放色
平山今日識春光
　　第五泉
平山堂畔石欄圍甲乙由人弗是非三度頻臨牧勿幕
勞民勸相慎幾㣲
　　蜀岡
何山不自西南來崑崙地脊支派開㕘軍文賦具卓識
圖經地紀拘墟皆苿萸灣口進輕舫平山堂上聊徘徊
遥想當時賢太守二三良友相追陪還淳返樸豈無意
要當因民為化裁廣陵繁華今倍昔蜀岡地少多樓臺
歐陽亷近吾亷逺近者艱致况逺哉居今誌古詎易事
蜀岡之述因興懐
　　題蓮性寺
江都城北多陂澤水物猶來清且竒瀟灑青蓮宇標性
交蘆同悟合還離
　　逰倚虹園題句
虹橋自屬廣陵事園倚虹橋偶問津閙處笙歌宜逺聴
老人年紀愛親詢栁拖弱縷學垂手梅展芳姿初試嚬
預借花朝為上已(是處舊名虹橋修禊/明日即花朝故云)冶春慣是此都
民
　　題浄香園
滿浦紅荷六月芳慈雲大小水中央無邊願力超塵海
有喜題名曰浄香結念底須懐爛漫洗心雅足契清涼
片時小憩移舟處得句髙齋興已償
　　青琅玕館戲成口號
萬玉叢中一徑分細飄天籟逈干雲忽聴牆外管絃沸
却恐無端笑此君
　　趣園
偶涉亦成趣居然水竹鄉因之道彭澤從此擅維揚目
屬髙低石步延曲折廊流雲憑木榻喜早晤宧光(亭中/木榻)
(甚古樸刻趙宧光題流雲二字及董其/昌陳繼儒題語雖属偽作頗愜幽賞)
　　再逰平山堂
時節逮花朝百卉舒韶光駐蹕有餘暇爰再逰山堂逺
迎坡梅紅近拂隄栁黄夾堤多名園時復一徜徉遇佳
輒留題好樂亦戒荒畫舫不知遥至止大明(寺名在山/堂左首)
旁逈出適所逢試問因何芳地勝究以人睪然懐歐陽
既乃怵然懼得毋誚馮唐
　　髙詠樓
髙樓蘇蹟乆羶薌今古風流翰墨塲八詠遥年符瘦沈
一時同氣近歐陽山堂返棹閒留憩畫閣開牕納景光
却憶髯翁擬擱筆似聞翁語正何妨
　　慧因寺
金粟如來是慧雲迥超縁覺與聲聞猶嫌靈運為饒舌
　孟顗精勤底足云
　　　塔灣行宫再依
皇祖詩韻
　二月東風桃始華南巡本意厪桑麻郡城甫過甘泉市
　行館還依法苑家澤國令其足衣食廣陵古漫翊烟花
　牖民不藉重申命
皇祖詩萹早戒奢
　　　塔灣行宫三依
皇祖示江南吏韻
　别館運河側南巡此重(去/聲)經閒堪閲書史樂不在池亭
　惟切旰宵志匪耽月露形申咨大小吏有恵莫屯停
　　　渡江至金山駐蹕作
　昨夜風雄曉盡停
祖功一例奉
慈寧心期無沗勵無逸
　瀆貺有昭欽有靈畫舸人情胥悦豫鏡天景物正薫馨
　十年三度事多矣不改金山幾疊青
　　　金山寺三依
皇祖詩韻
　江山風物鬯春和總為
慈寧祝嘏多到岸
羲碑先拱讀繼繩自問應(去/聲)如何
　　　登金山塔頂再疊舊韻
　塔已山尖又塔尖竿頭進步那辭兼寧惟縱望目眸豁
　真是入㣲情性恬窣堵饒他劫火閲江波照我鬢霜添
　便教險韻賡千度不外如來一朶拈
　　　觀濤樓即景
　崇搆觀濤舊所稱石簰壯觀(去/聲)試臨憑千尋巘翠天疑
　近一道長江波不興來往布㠶嫌力弱空明玉鏡與心
　澄風恬浪静自佳事何必枚乗賦語徵
　　　閲水操因題
　奚縁閲水操哈薩䕶巡艘欲示詰戎制都闗馭逺韜千
　帆殊欠捷五兩曰非遭(戰艦轉帆不甚迅駛詢之将軍/伍彌泰以未值風順對因戲及)
　(之/)怪底東風便周郎始破曹
　　　金山再疊舊作韻
　春來江㶑鴨頭青天塹千秋據勝形
祖蹟重瞻祝
母嘏乾符丕慶協坤靈依山蘭殿詢
安退照水花宫取便停風物美哉還盡善疇咨有暇合捜
　㝠
　峭壁巖前春似海迴廊欄下地如天荒唐見説獲氐賊
　疑似猶傳瘞筮仙此處泯兮芥與蒂古來紛矣嵗和年
　視民不改如傷志脈脈前巡一念連
　　　逰金山寺三疊蘇軾韻
　趙宋詩人許坡翁雄才磅礴富似海創為險韻再三疊
　妙理無在無不在偶然逰戲㕘伽陀横江那畏排山波
　中江長老一握手故鄉情誼何其多伏牛山下重艤楫
　風物撩人如昔日舊編翻讀和蘇章欲效其為面先赤强
顔倚檻安吟魄甲乙寧須較白黒花紅桞緑春正明人
所習見誰言驚子瞻磊落頗卓識飛燄江心見何物英
雄欺人力拔山設竒葢欲曉彼頑歸歟何事不得已底
藉定盟有如水
　　自金山放舟至焦山三疊蘇軾韻
清流亹亹元䕃耽山以包屋稱江南竹徑禪林胥熟路
到此屈指今凡三玉局傑作重快讀秘思愛彼抽春蠺
中流豪歌復酣嘯老僧笑晤心何慙觀民休助我正務
暇亦延賞窮巖潭金山佳矣鮮隙矣已嫌樓閣羅峯酣
剪江言造幽絶處勝以弗飾方可談乃復稍稍事荘校
貝多羅樹珊瑚龕踵事増華俗猶厭質諸佛想非所甘
以言施者雖破悋以言居者寧非貪髯翁有知應首肯
但以成事説何堪瘞鶴真蹟惜漫漶為臨元本留雲庵
　　清寄堂
别業精藍左名之清寄堂江山無盡蔵翰墨偶然償緑
草經冬色紅梅逐日芳行雲與流水不住是真常
　　海門庵
所遇欣於向未逢竺庵深䕶緑雲濃海門月出江天浄
正暎如來滿月容
　　竹樓
架竹為樓竹逕通山光江瀨攬無窮黄岡同異何須辯
王禹偁文睪想中
　　登鏡江樓極目
焦山登極頂俯暢鏡江樓是日㣲風静當春霽景浮遥
源溯西自萬古鎮東流底論北南界清時此豫逰
　　逰焦山作歌疊舊作韻
金山豈無山勝在包以屋焦山亦有屋勝在山之腹髯
翁為弟長老兄(中江長老見東坡/焦山詩非印公也)至今謦欬聆其聲君
子之交淡如水毎到金焦輒懐彼長江風静浪不起青
雀片刻旋至止定慧寺禮金粟身左首行齋昔無是無
過小憩縁此辰樓臺位置費太勤成事不説自排解後
言寧免他紛紜梅花已開氷玉色竹枝全寫龍鳳文梅
竹之間得句返興致亦足標巖雲槎枒萬樹青氤氲一
條曲徑菁䓗分造極忽豁萬里目吴顛魏躓氣早吞百
年熙和五載狩象山迎蹕笙歌聞
　　甘露寺六韻
志謂吴年建或稱天露垂(明統志謂吴甘露中建因名/輿地紀勝又稱李徳裕建寺)
(時適有甘露/之瑞因名)史評誰竟定佛法本無為是日韶光好言
尋初地宜郡城東角到軒檻北端披全攬江山勝獨標
今古竒吟安須五字翠蹕為(去/聲)遲移
　　過鎮江府城疊舊作韻
䇿馬過城始就舟壮哉鐵甕古雄州那更南北分疆界
惟有耕桑厪度諏户口益滋誠盛事食衣難繼乏良謀
水營駐蹕聞漁笛一例桓伊不解愁
　　反李白丁都䕶歌
我歌丁都䕶却匪歌丁旿舉人思其地昔曽開東府齊
澣移漕路水淺丹陽土鑿石牛曳舟李白歌其苦長此
奚到今以今可知古豈無疏濬方天工在人補輪年大
小修(丹陽運口藉潮水灌輸土汕沙淤常需疏濬乾隆/八年撫臣陳大受奏定六年大修而毎嵗随宜間)
(叚修挑可展大修之/限轉漕甚為便利)來往通商賈設如青蓮言漕米其
安取即事識所懷鳴榔過江滸
　　登城霞閣疊舊作韻二首
曲阿循水驛髙閣俯城衢毎厪惟民瘼寧云忘已劬官
方需考績河務乏良圖風氣殊南北材華盛越吴憂惟
一意切頌漫萬聲呼所幸今成武來巡携闔蘇(時厄魯/特及諸)
(回部錫封爵備禁衛者並列扈從/其地視漢書西域闔蘇葢逺過之)
丹樓祀昭烈香火走櫩衢惜耳事艱就嘉哉志並劬欲
信(平/聲)難度徳不共見深圖無已偏安蜀有求且(去/聲)吴一
時懐古慨三義至今呼青雀還南進前程近指蘇
　　過常州府城
城郭恒教按轡過覲光不許佽飛訶閙街自覺恬熈象
僻壤猶懐疾苦多一度民情親一度無煩王道正無頗
越吴襟帶舟車㑹良有司存應若何
　　艤舟亭疊舊作韻
　跋馬過府城至此應登艇云有蘇子瞻艤舟之舊境其
　然豈其然但覺松筠静千秋稱古蹟如是率堪省往來
　八州牧留題成妙景斯亭而在斯詎非毘陵幸紺宇樓
　金仙瞻謁吾亦肯東坡喜逃禪往往偈句警立朝乃剛
　直正合進善猛今寧無頗牧馮言㑹心永解纜遵川程
　迴望風旛影
　　　沈徳潛錢陳羣來接走筆成什書之各賜一通
　二老江浙之大老新從九老㑹中迴身體康强自逢吉
　芝蘭氣味還相陪迎隄驀遇以為喜出詩命和羣臣推
　更與殷勤訂佳約期頥定復登金臺(二人皆云朕六旬/時徳潛當九十八)
　(陳羣當八十七必皆/入京叩賀亦笑許之)
　　　泛梁溪逰寄暢園即目得句
　溪泛梁鴻破曉氛秦園勝蹟乆名聞愛他書史傳家學
　况有煙霞䕶
聖文(園中㳟奉額聨皇/祖賜詩及)瀟灑聊尋三徑曲就瞻那禁萬民
　紛問予寄暢縁何事情以為田此所勤
　　寄暢園再疊舊韻
畫舫權教艤玉灣秦園寄暢暫偷閒逕從古樹隂中度
泉向竒峯罅處潺隨喜禪心依佛寺己意芳意動春山
過牆便是青蓮宇可得敲吟忘此間
　　恵山寺疊舊作韻
鹿苑䖍瞻佛髻螺装嚴七寳實駢羅若於本分云相應
(去/聲)祗是無言已覺多水去梁溪惟澹澹草生祗窟鎮娑
娑松庵偶試禪家茗漫擬周王詠有那
　　恵泉山房作
恵泉恵麓東氷洞噴乳竇江南稱第二盛名實能副流
為方圓池一例石欄甃圓甘而方劣此理殊難究對泉
三間屋樸斲稱(去/聲)雅搆竹罏就近烹空諸六根囿想像
豚遯人流枕而石潄乃宜此巖阿寧知外物誘(叶/)亭臺
今頗多綴景如錯繡信美樂不存去去庶績懋
　　駐蹕蘇州疊舊作韻
五載今來又一巡胥江舟駐郡城濱仄街按轡斥警蹕
　(蘇州街最窄辛未初巡大吏欲擴寛之以/不便民弗許左右就瞻之民近至馬足也)比屋迎鑾共
　戴親外飾信堪稱富庶逺隅自不乏饑貧益祈嵗事常
　綏稔何患民風弗化淳
　　　凝懐堂疊舊作韻
　省方勤輯物髙處(上/聲)慙(去/聲)垂衣每得瞻
天藻恒因仰
帝機當春蓮漏永坐乆蕙烟微萬慮澄無滓松簷素月輝
　　　賜沈徳潛
　去嵗入都祝
慈夀皤然九老領林泉(致仕九老中徳潛/職與嵗皆居首)清詞還擅香山
　會蕆事便教故里旋更止逺迎厪跋涉(在籍大臣去冬/赴京晉    祝)
　(歸里者今春令就里門迎接/毋庸越省逺來以節勞勩)所欣重晤得留連論文兼
　及蒼生隠虚席誰訾宣室前
　　　支硎山
　棗葉湏彌沒義尋支硎奚礙號觀音(支硎又名/觀音山)春山依
　舊開圖畫平石何曽識古今當户松榰千丈葢落溪泉
奏七絃琴馬嘶牆外鶴籠院似憶雲巖有道林
　　寒泉亭子
曲折盤山逕别墅猶在西野芳發幽香行行遲馬蹄山
寒泉亦寒釃流率成溪此亭獨擅名孰謂與物齊奚礙
一臠嘗因之悟天倪
　　放鶴亭戲題
支硎谿壑多分支寒泉樓閣早弗寒獨喜四柱稱放鶴
猶存本色臨荒山道人已往不復返胎仙一去誰還期
千年丁令致可笑惜未忘情於世間
　　寒山别墅
幽人留舊阯大吏事重修自藉林泉秀㣲嫌花木稠片
時軒榭憩昔日景光遒欲起宧光問居斯可肯不
　　對瀑疊前韻
石縫飛振鷺仙漿復道髓今昔了不隔那有塵心洗
　　飛魚峽疊舊作韻
飛魚亦此峽謾訝豈其然地借甯家地天猶浪水天一
空能外物萬有總真仙而我原無涉惟求濟世賢
　　戲題馳烟驛
髙士昔年此肥遯出塵瀟灑樂泉林茍無周子參差意
何必馳烟自表心
　　緑雲樓
别墅題名率因舊髙樓緑雲我所題萬民生計恒深厪
千頃麥苗今復齊雨意霽隨輕風散露光濃入曉烟低
登樓騁望意多愜不在花香與鳥啼
　　寒山千尺雪再疊舊作韻
南峯東峯總寒山山之佳以多流泉吴人疏剔慣綴景
誰能一一分根源設云彼非此乃是是謂執象求言詮
寒山别墅適小憩山鳥春花喜有縁就中修篁為最美
个个玉節臨氷淵范家名園一牆隔過門更不勞陟巒
各有所長異眼界總無些俗娱情田聴雪之閣我予額
雪聲雪色皆依然便擬聚星一再疊興寄非色非聲間
　　聴雪閣再疊前韻
　四季此雪恒垂空落巖底翻笑綏綏者所擅惟冬耳實
　有時而窮名有時而美使以何而行尼以何而止逹斯
　乃可聴聴雪吾誠喜簁簁颯颯中無終復無始得句便
　前行寧宜耽未已
　　　逰法螺寺書懐
　山寺勝以幽林壑繚而邃支硎北屏秀天平南襟翠喜
　此處僻境向曽一跋騎本色佛道塲那在莊嚴費今來
　殊可觀亦頗事㸃綴鳩工非庶民施檀云大吏惜哉不
　二門幾至無隙地小坐命返輿書懐誌吾愧
　　　三依
皇祖華山詩韻
　峭拔諸峯表兼之巖穴深自多真賞在都有俗縁侵古
　意指禪栢春聲出語禽
軒文䕶丁甲景仰緬
神襟
　　　駐蹕靈巖再疊舊作韻
　窣堵髙標雲表中其旁了識有行宫松隂羃谷盤桓上
　磴道梯巖曲折通衛士暫休仙蹕䕶山僧應笑禁門紅
　夜深底是前縁續清磬一聲隔院東
　　　臨湖榭詠古
　靈巖軒閣率仍舊臨湖之榭敞且清三間雖小納空濶
　復無松竹庭前横太湖萬頃挹襟袖縦觀意與天水并
　館娃池徑蹟俱在奚如少伯乗桴征烏啄共憂難共樂
　子禽不去走狗烹耕齊居陶又何謂要之所止皆成名
　　　穹窿山上真觀
　見説古由鍾乗閒陟碧峯上真嚴祀
帝四鬴切祈農奚必逢茅固無勞學赤松具區眼底近可
　以暢心胸
　　　題拈花寺二首
　紺宇祗園棲碧峋裝嚴好相坐金身滿庭白白紅紅者
　都是無端微笑人
　僧寺居然道觀隣(上真觀亦/在山頂)底須同異辨疎親名山綴
　景由來乆惟愧何方牖此民
　　　鄧尉香雪海歌再疊舊作韻
　辛未香雪詩題吾山陽韶秀驚識初丁丑乃至山隂境
　翻覺前作隣傳誣由來錦峯光福里諸岡連屬互卷舒
　圖經取此或失彼率鮮考實多依模滕六一岡霏玉屑
　豈以南北分縈紆三壺祗在巨瀛表相隔萬里非通途
　彼雪仍雪海仍海可以例此原同趣松風水月朅賡韻
　(見前/詩)行漏清暇還有餘辨疑求是則且止嶺適可尋幽
　幽娱且喜此海非臨湖無相形益覺邈殊詎藉百川為
　灌輸無為利涉雲天需眼界真色色寂寂鼻觀浄芬芬
　疎疎大圓鏡中一合相前茅後勁兩不孤依韻紀事聊
　得句或者破訛志正吴亦弗更蘄志正吴吉人辭寡有
　以夫
　　　鄧尉山㳟詠
皇祖松風水月額疊舊作韻
　弄影水将月結朋竹與松
聖人契理獨春日和詩重老幹偏宜覆寒花不肯濃依依
　投氣味落落洗心胸
　　　　右松
　都惜風吹落吹開亦藉風玉瀛觧楊白銀燭慙(去/聲)揺紅
　活脱春林態霏㣲日午融乍如訪姑射漫擬獵崆峒
　　　　右風
　鄧尉萬峯山太湖一片水相對有餘趣可曰無多子言
　影那忘形因表亦知裏會心迥不凡
璇題揭妙音
　　　　右水
　何嘗宿此山浮動待宜月勞人言逸韻如秦視彼越想
　像入鏡姿自古離塵骨欲問圓缺中花事幾興歇
　　　　右月
　　　靈巖雜詠三疊沈徳潛韻
　　　　館娃宫
　毎疊徳潛韻逸興輒鼓舞是中有元音桴蕢而鼓土館
娃雖艷哉華清曾詠杜茍不失美刺自足傳今古
　　　琴堂
東坡醉翁操空山響琅然宧光豈能琴有臺傳遥年攫
醳乆不聞惟餘磵水湲詠古抽繹思春蠶方未眠
　　　響屧廊
山腰洞穴深外狹而中敞石安得有聲云藉梓以響百
計悦蛾眉萬古委榛莽後誰襲其踪齊宫踏蓮往
　　　涵空閣
髙閣俯具區天水相與空來往絮舟者布帆不避風曙
光看浴日夜吟疑聆龍洞庭縹緲間虚無仙人宫
　　　吳王井
名山有名泉往往淙山頂屈哉託吳宫曽照吴姬影銀
床金轆轤晨装沈素綆跼蹐秦餘杭迴首空憶井
　　　研池
研山作館娃研池貯清泠不可測其底俯視深含青輕
風起㣲縐靴紋縦復横並無竿絲投醉魚何事驚
　　　采香逕
句踐行九術伐吴機早露施旦入吴都體不勝䊵素采
香供靚装麝風散花霧那慮越兵來惟愁日易暮
　　　翫花池
乗陽行時令艷裔鋪阿谷離宫奚遣暇敲吟興未足歸
愚有佳作淡似春波渌依韻凡三賡藉以揚清浴
　　題上方山楞伽寺
跋馬平明到上方闍黎㳟迎(去/聲)蹕途旁試㕘鳥語花香
者義合楞伽第幾章
　　治平寺
上方䇿騎下山行小憩精藍喜治平𫝊奕當年知此義
空桑蕭瑀不閒評
　　逰石湖疊舊作韻
江春妨雨那妨晴麗日和風景正清重到宛然識熟路
迴思未免動閒情田蠶豐儉彤宫計老幼安懐翠蹕迎
小石湖分太湖水漪瀾不起鏡光平
　　行春橋
溪跨越來山對横小長橋正好春晴翠鑾自有上公奉
白鹿猶傳太守行堪悦目雖二月景最牽懐是萬民情
肩摩踵接寧嫌閙但慮塍田誤爾耕
　　湖心亭
地分震澤萬之一名藉西湖偶不竒堤上目逰意已足
更無須命畫橈移
　　詣
　文廟行禮
毎問招提境藉舒山水情
泮宫惟致敬
聖道正昌明那見梅英發愛聴松籟清過牆即書院多
士朂躬行
　　過紫陽書示諸生
士惟首四民名在副其真道重繼濓洛地寧拘歙閩研
精味經訓晰理守彛倫莫漫虚車飾吾方起化淳
　　　逰獅子林得句
　一樹一峯入畫意幾灣幾曲逺塵心法王善吼應如是
　居士髙蹤宛可尋誰謂今時非昔日端知城市有山林
　松風閣聴松風謖絶勝滿街絲管音
　　　題虎邱靈巖寺
　閶門西轉厯山塘尋勝雲巖春載陽嶊崣峯容真虎踞
　荒唐劒氣幻魚腸司徒文學應稱獨洗馬風流不可當
　髙處縦眸喜有在近遥緑麥一方方
　　　静觀齋
　雲巖寺側㡬間屋
羲畫昭回嵗月深絲管叢中山水趣觀辭敬識
聖人心
　　　含暉山館
　巖壑天成真秀拔劒飛虎踞失之誣娱人山水清暉永
　謝氏詩還沈氏圖(沈周虎邱圖石/渠寳笈上等)
　　　虎邱寺三疊蘇軾韻
地脈伏來龍突兀湧巒嶺石梯五十三未至勞捫井真
覺泉石佳幻傳光怪耿吟誰虎與龍雜或鼃兮黽湛盧
及干將紛稱裂蒼礦(越絶書言虎邱池劒三千魚腸在/然吴越春秋風胡子曰吴王得越)
(所獻寳劒三枚一魚腸二槃郢三湛盧魚腸已用利僚/槃郢以送其女湛盧入椘又載干将莫邪夫妻鑄劒二)
(匿其陽獻其隂故姑蘇志記干将墓有青蛇繞足事乃/楊維楨沿蘇詩専引湛盧則與入椘之文不合髙啟既)
(有干将墓詩而劒池詩又云干将欲飛出夫干将陽劒/既不獻而自匿於墓其未入劒池三千之數可知啟何)
(轉舍魚腸而取此絶不相䝉者葢稗史語本/無稽而文人一時傳竒不無譌舛率此類也)惟喜蘇子
瞻材雄氣猶猛細故弗記憶鑿空詞塲騁左右取逢源
聰明非壅哽我來凡三度今昔祗俄頃亦三疊其韻小
立春風冷觀民有正務偃息詎宜永駕言返翠華江城
麗午景借問興所託雲外青蓮影有暇當再臨名山訂
予請
　
　
　
欽定南廵盛典卷八
欽定四庫全書
欽定南巡盛典卷九目錄
天章(九/)
　　乾隆二十七年壬午
御製古今體詩
欽定四庫全書
欽定南巡盛典卷九
天章(壬午/)　(浙江/)
　詩
　　入浙江境
一水原無異兩疆頓爾分行春三月近迎駕萬民紛瞻
就寧須禁頌揚非所欣不謀共尊戴保赤益心勤
　　過嘉興府城
御舟别路溯漕河登陸春城按轡過吴帝經營非舊郭
周書假藉得嘉禾户聞絃誦漸摩善野富蠶桑衣被多
博施愧予焉濟衆民情到處總逢和
　　再題煙雨樓
未年丑嵗雨經行煙雨都逢副盛名却訝今番出新様
自過江後總開晴栁絲窣地折腰舞梅朶烘春笑口迎
更上髙樓聊極目水村近逺望分明
　　過嘉興再和錢陳羣田園雜興十首
　接踵迎鑾多頌聲觀民惟愧政無成境臨秀水聊心喜
　為晤林居有老生
　祝
釐昨嵗驛程催九老圖形霽月開便令還鄉頤暮齒宣傳
　不許逺迎來
　稜稜孤鶴瘦如柴圓嶠方壺任徃來鶴其性人夀其似
　㑹看刼火有寒灰
　遊山屐總不辭勞遇勝吟詩白髮搔花瀨濛濛春澹澹
　微醺何致暈如桃
　春田未致手親畦俸養何妨刺齒肥常把一篇𢎞景傳
　殊途要欲有同歸
　三月違如三嵗遲詩裁前席辨精㣲雖然賜枝何須枝
　見説香山步似飛(時命九老就香山遊讌以/副嘉㑹先期並有賜杖)
　薄試春寒冬更寒吾民寧乏有衣單定當愷切陳民隠
　莫飾其辭蘄意寛
　結屋江鄉不費錢雙槐門巷䕃多年樸淳生計耕還織
淡蕩心情水與天
樓臺煙雨望中低早見書屏健筆飛(烟雨樓有陳羣書/趙孟頫耕織圖詩)
(屏/)新署頭銜榮晩節定知家慶子孫圍
鄉味休耽韭與菘行時韶令正芳醲為吾數日隨清蹕
可負湖山佳景供
　　賜閩浙總督楊廷璋
西粤昔開府南閩今建牙兼知亦舊制(閩浙總督駐衙/於閩兼知浙省)
(舊制/也)勝任得卿嘉政有羣黎感身無大耋嗟(廷璋七十/三嵗精神)
(尚/健)老成方倚賴調攝意須加
　　賜浙江巡撫荘有恭
己未親為䇿士文精掄蕊榜得超羣起行不負坐言學
率屬偏能先已勤鶴市舊聲猶眷眷龍山新政更慇慇
海塘正是投艱處磐石維安勉奏勲
　　過石門縣
䇿馬石門縣觀民度石城閭閻際時泰埤堄倚春晴寸
土桑麻地萬家絃誦聲何加曰惟然匪尚詞英
　　　三月朔日至杭州駐驆
　武林駐節暮春初物色人情繢綺舒前度煙容常翳若
　今來霽景喜昌如捍塘久計籌行館迎駕歡聲接比閭
　覩此尊親彌共切安能保赤刻㤀予
　　　恭依
皇祖巡幸杭州詩三疊韻
　三度南巡侍
大安江山介祉奉
徽觀風輕日麗臨雄郡踵接肩摩迓御鑾蹕館暫居㡬有
　勅海潮言念志難寛(乾隆二十四年海塘自中亹漸移/北大亹飭大吏繕治尖山等處塘)
　(工令當親/臨閲視)修防要欲籌全善那覺西湖景助歡
　　　瑞石洞
　駐輦有餘暇吴山近宜眺瑞石别一峯下馬喜先到初
　猶步仄磴既乃入幽竅轉折若無路含蓄益致妙蘿薜
　緑垂煙梅栁芳迎曜巖半有天池靈物不可釣宻竹䕶
　隂森怪石攢舊峭孤騫訝欲墜傲睨忽疑笑攀躋當造
　頂全呉歸朗照坐石冩剏得大觀更攬要
　　　飛來石
　來自何方飛豈羽将翔復騫勢容與徒觀翩集誠怪神
　欲賦却思子不語
　　　三依
皇祖吴山詩韻
　南晀長江西盼湖城中陟巘歴香衢寧因玩景賡
前韻曰在觀民有本圖
　　　登呉山作歌
　一峯蜿蜒走郡城衆峭攢簇羅天屏若有若無尋樹升
　造極廣厦原平陵何須勒馬誇豪情惟願兆庶恒安寧
　西湖下視如亟待吾方未暇将觀海
　　觀海塘誌事示總督楊廷璋巡撫荘有恭
　明發出慶春駕言指海寧海寧往何為要欲觀塘形浙
　海沙無常南北屢變更北坍危海寧南坍危紹興惟趨
　中小亹北南兩獲平然若中亹窄其勢難必恒紹興故
有山為害猶差輕海寧陸且低所恃塘為屏先是常趋
南漲沙率可耕兩度曽未臨額手謝神靈辰忽轉北海
近石塘行接石為柴塘易石自久經費帑所弗惜無非
為民生或云下活沙石堤艱致擎或云量移内接築庶
可能切忌道旁論不如目擊憑活沙話信然尺寸不可
争(塘邊試下木樁始苦沙澁用二百餘斤之硪一築率/不及寸許待樁下既深又苦沙散不能齧木樁搖揺)
(無著/也)移内似可為閭閻櫛比并(柴塘向内數十丈其土/似宜樁可以即工然所)
(在皆田廬此處為塘必致毁棄田患/廬患未至而先殃民心復有所不)其無室廬處又復多
池阮固云舉大事弗顧小害應然以衛民心忍先使
民驚且如内石建寧聴外柴傾是將雨堤間生靈蠲滄
滄瀛如仍䕶外當(去/聲)奚必勞内營以此吾意决致力柴
塘成坦水簍石置可固隄根撑柴艱酌加價母俾司農
程(命行在户部及該/督撫詳議加柴價)補苴示大端推行宜殫誠
　　竭
　海神廟瞻禮有作
鹽官駐馬先䖍謁
　廟貌枚枚
皇考修捍患禦災宜
　祀典恬風静浪賴
　神庥即今南漲方坍北尚此春逢况值秋黍稷非馨在
　明徳是吾所愧敢忘愁
　　　駐陳氏安瀾園即事雜詠六首
　名園陳氏業題額曰安瀾至止縁觀海居停暫解鞍金
　隄築籌固沙渚漲希寛總厪萬民戚非尋一己歡兩世
　鳯池邊髙樓
睿藻懸(樓中恭懇父原皇考林泉耆碩/陳䢴直之    大學士陳元龍)　　(御書是編修/予告時)
　(賜額/也)
渥恩賚耆碩適性愜林泉是日亭臺景春風角徴絃觀瀾
　遂返駕供帳漫求妍
　隅園舊有名(以是園為閲塘暫憩之所/因賜今額隅園其舊名也)巖壑窈而清城
　市山林趣春遊花鳥情溪堂擅東海古樹識前明世守
　猶陳氏休因擬奉誠
别業百年古喬松徑路尋梅香聞不厭竹静望偏深瑞
鶴舞清影時禽歌好音最佳泉石處撫帖玩懸針元臣
娯老地内翰肯堂年賭墅棋聲罷木天磚影捐竹堂致
瀟灑月閣挹清娟(竹堂月閣皆/園内名勝)信宿當迴蹕池邊坐少
延
天朗恵風柔臨溪禊可修(是日/上已)趣真如谷口姓不讓岡
頭意以延清永步因覔韻留安瀾祝同郡寧為暢巡遊
　　睡醒
睡醒恰三更喧聞萬馬聲潮來勢如此海晏念徒縈徴
禹乏良䇿傷文多愧情明當陟尖嶠廣益竭吾誠
　　題土備塘
土備塘云海望修意存未雨早綢繆石柴誠賴斯重障
是謂忘唇守齒謀
　　塘上四首
西塘尚有沙塗䕶既至東塘沙總無石不能為柴欲朽
防秋要計可徐圖
　鹽官從不曉迎鑾古樸民風致可觀却勝杭嘉多飾禮
　綵棚鼓樂滿河干
　葦廬竈户日煎鹽辛苦蠅頭覔潤霑嘘􁯈胼胝耐燥濕
　厚資原是富商兼
　隄栁青青畦葉黄村梅遮隝逺聞香徐行咨度周防計
　懶惰無心問景光
　　　登尖山觀海
　輿圖早已識尖山地設天開障海闗東北岡巒捍猶易
　西南柴石禦為艱䖍心所祝資坍漲蒿目無方計剔鬟
　大吏載咨補偏策盡吾誠耳敢云閑
　　　視塔山誌事
　尖山寶捍海搭山舒右翼翟村當兜灣賴此雄潮逼條
　石未可築塊石先救急其下布石簍射溜圖根立䇿馬
　視簍痕云沙漲數尺(浙撫臣言竹簍貯石下䕶壩基數/日來沙漲掩簍四尺許遂命立標)
　(以騐増/漲尺寸)是為轉旋機其然談何易(叶/)詎當恃
天佑而弗盡予責叮嚀示方伯吾意知應悉斯時工難施
沙逺當易石魚鱗一例接方為經久䇿
　　閲海塘疊舊作韻
今日海塘殊昔塘(丁丑南巡時海塘大溜尚走中亹己/夘以來潮勢復趋北亹現飭大吏相)
(度修繕以/為民衛)補偏而已䇿無良北坍南漲嗟燒莫水占田
區竟變桑父老常談寧可誘(土人以三亹海潮之行不/南即北此因任之論與河)
(徙天數語同非治/水者所宜出也)
明神顯佑詎孤慶(雍正七年海寧飾祠勅建昭海神廟/近復命錢塘崇    宇以  靈眖)
尖山跋馬非探勝萬井安全慮不遑
　　觀海潮作歌
辛未觀潮潮已竒杭人猶稱其力微丁丑觀潮潮未至
作歌髙樓聊紀事似神而非者曰三逮兹三度潮真酣
却非江樓觀約畧剏得乃在柴塘尖我閲柴塘籌禦海
詎圖快覽驚濤駭因縁大汛三月三洪瀾有若将予待
跋馬指東向鹽官一條銀線天際看捲江倒海須㬰至
迎來底藉江山船(江山船迎/潮見前詩)色猶未覩先聞聲礌硠磅
礚輷匉訇徐行按轡攬其状大哉觀矣誰與京骨母弭
　節倐奔㵼並驅素車而白馬淋淋汨汨浩湯湯踰跇配
　藜白鷺下一空前此初遇竒既欣旋復生愁思長茭厚
　石弗豫固秋来轉瞬奚當之
　　　迴蹕杭州詣
皇太后行宫問
安即事有作
　迴鑾百里日方中(自杭至海寧程百里然實止八十里/而已清曉䇿馬隄上時亦乘輿日中)
　(即至/省城)迎送黙黎擁六驄燈市鹽橋臨古郡問
安視膳謁
慈宫西湖佳矣明将東海艱哉慮不窮捍禦盡心粗擘畫
　此行或可未云空
　　閲武
　時巡江國駐行驂武備於今閲已三敢際定遐忘要政
　寔闗計久詎常談扈隨况有新烏什(回部郡王霍集斯/舊為烏什部長今)
　(居之京師扈蹕/来此命預觀)統制由来舊耿弇(杭州将軍福祿曽為/西路軍營叅贊事畢)
　(命駐杭/統旂兵)未御射侯縁臂病(自去私偶患臂病艱致彎弧/馬上猶可勉為步射不能如)
　(式命中故/遂弗為)詰戎身先(去/聲)畧懐慚
　　　昭慶寺
　寶叔遥曕塔錢塘近度橋偷閒遊佛境問景憩僧寮辦
　見還叅柏徴心欲剥蕉香花羣祝願
慈慶喜恒昭
　　　遊黄龍洞
　遵陸後湖邊湖山名勝連雖無暇應接儘有喜周旋嵌
　洞教雲䕶披筠得逕穿慧開卓錫處今尚湧清泉
　　　題紫雲洞
　纔别黄龍到紫雲春山膚寸正氤氲連岡誰識東西洞
　求氣全詮九五文似此宜居易博士如何都属佛聲聞
　今将復古誠難矣且自因民意所欣
　　　題竹素園
　面水背山地涵今茹古園娱情惟翰墨撲鼻有蘭蓀㑹
　景皆詮理沿波欲討源白蘇胥未識詩句向誰論
　　　詣聖因寺瞻禮
皇祖神御殿
　巡狩曾兹
聖蹟留至今黎獻憶
恩稠由來樂利天同乆豈必衣冠月出遊鑚仰無能窺
卓立繼繩有志勵艱投髫年
愛育親承訓瞥眼驚心四十秋
　　　恭奉
皇太后至聖因寺行宫駐蹕
　一巡五載溯姚虞聖水髙峯駕重(去/聲)紆山色依然緬
祖蹟湖光耐可奉
慈娱鳥聲宛轉調絲管塔影玲瓏入畫圖無暇慢嫌勞應
　接此間吟興足軒吾
　　雨(三月初/五日)
　開舟以後久逢晴澤國翻縈望雨情駐蹕孤山霏霢霂
　漪瀾湖水越澄泓菜花含潤黄如濯栁葉拖煙綠尚輕
　明日淨慈䖍祝
嘏一天霽景益分明
　　　題放鶴亭
　君復當年真逸哉江淮遊懶獨歸來何妨鶴子聊無母
　且喜梅妻不藉媒張氏西山有津逮(徐州雲龍山亦有/放鶴亭以山人張)
　(天驥/得名)盧家雲壁豈重儓至今亭畔胎仙縱想見先生返
　棹迴
　　戲題巢居閣
　處士橋頭放鶴林巢居有閣倚山陰晦明風雨如來願
　應悔入山猶不深
　　吟香别業作
　孤山東側聖湖邊范撫勾留慕樂天(别業舊名勾留處/盖前撫范承謨取)
　(樂天詩意也地方大吏易今/名丁丑春巡至此曾有詩)别業荒頺餘舊跡吟香葺
　築記前編心田淨洗全如水鼻觀清芬詎必蓮設以卉
　中擬君子吾方渴意在求賢
　　淨慈寺瞻禮
　鹿苑延
釐萃搢紳(浙中紳士于此建/壇祝    聖母夀)和風祥旭藹光春共欣
天意同人意預祝
八旬繼七旬耆窟鳥吟都送喜香林花色總離塵慈無不
　被敦
慈慶浄以為貞
夀淨因
　　　小有天園
　南屏峯下聖湖隈小有天園清蹕來了識曰門及曰徑
　依然為榭復為臺山多古意鳥忘去水有清音魚喜陪
　昔冩斜枝紅杏在恰同庭樹一時開
　　　初遊龍井誌懐三十韻
　瀕湖佳景多不可僂指數巖泉各擅長大畧吾能舉南
　山有龍井向聞曾未覩弗肯命騎遊恐費經營苦今來
　却重飾既成説無補罷去太矯情新晴景更嫵是用一
　涉藩以答衆誠剖花港遵迤西跋馬數里許漸入姻霏
　深南北諸峯齬石泉淙其寒千盤曲抱嶼䝉蘢新篠低
似掃塵客武乃至過溪亭下馬相與步(叶/)㠍嶪羅秀石
閜砢叠竒楚参差列亭臺無非攬勝所最勝則以泉深
潭靈物處祈雨每致應利濟功尤巨㵼為百丈瀑對之
久延佇善空一切聲角徴安能譜神運石或幻沼滌心
應與(神運石滌心沼為/龍井八景中之二)玲瓏竅簇攅錦繡卉纂組春深
鳥妙歌雨後花新舞蘿烟濕我衣蘭氣馨於炷攀躋越
踴躍髙下迭賔主造巔益愜懐暢觀極仰俯江湖辨近
遥窪稜窮幽阻名山所厯屢觀止鮮或旅得句乃命駕
遂至日卓午遐思秦蘇輩辨才此晤聚人地乃相宜萬
乗来奚取作詩誌吾慚卷阿漫擬古
　　龍井八詠
　　　過溪亭
行雲流水視遷留奚問虎溪過與不一笑詩吟杜子吳
墨名儒行足風流
　　　滌心沼
辨才歸老開精舍沼水曽臨蘇與秦却是清波無芥蒂
滌乎抑否聴伊人
　　　一片雲
片石玲瓏號片雲英英常自蔚氤氲龍泓本自顛翁碣
磬折宜應於此君
　　　風篁嶺
靈石峯西翠嶺岑蒼筤萬个戛風森世間宫徴安能譜
此是雲山韶頀音
　　　方圓菴
方圓菴是辨才蹟葺築曽經聞啟祥今日重看新舊址
有為一切幻誰常
　　　龍泓澗
鳯凰嶺上龍泓澗噴沫成池貯碧流飛作瀑泉靈作雨
攻祈那待法師投
　　　神運石
移來不藉五丁穿峭舊亭亭一朶蓮聞説鐵牌同出井
依稀辨得赤烏年
　　　翠峯閣
平陵小閣切青霄縱目因之意與遥頗怪呉人費疏剔
翠峯今古祗髙標
　　上天竺
天竺天一方震旦兹亦有聞之一切法事必遇其偶﨑
嶇入葱舊步步離塵垢臺傳康樂翻石識李源友大士
昔示相聊藉仁謙手靈感無不應香市傾城走恒處菩
提座此理人知否文通教易禅適足啟笑口
　　靈隱寺用宋之問韻即效其體
飛來矗翠嶤屏障已清寥月地開如鏡雲璈沸似潮栢
烟林外冩花雨座中飄泉冷石為瘦峯髙樹與遥考功
昔遊厯此處感榮凋五字殊難屬一聯渾解囂江南曽
有贈當面眯津橋(紀事稱之問遊靈隠夜月極明行吟/曰鷲嶺鬱岧嶤龍宫鎖寂寥久不能)
(續有老僧問之之問以興思不為對即曰何不云樓觀/滄海日門對浙江潮之問訝其遒麗遲明更訪之不復)
(見寺僧有知者曰此駱賔王也然駱自有在江南贈宋/五之問之詩不應當面不識且并無一語傳竒之家不)
(足為據/類此)
　　清漣寺觀魚再叠舊韻
源發西山脚伏流廿里餘春朝駐䍐葢僧寺静鐘魚知
有池呈鏡堪臨檻振涺翠鱗來得得樂意自如如誰謂
清波畫偏宜藻句書效蘇頻叠韻曽㡬似髯歟
　　題漪園
觀水聞有術名園宛在兹門臨且牆繞月漾更風漪花
木倒涵鏡亭臺閒中(去/聲)詩㑹心别有在與物共春怡
　　題丁家山
輕輿破雨上蘭椒頑石何人擬緑蕉(是處又名蕉石鳴/琴為西湖新增十)
(八景/之一)剝盡心空原一合底須横膝七絃調
　賦得春雨如膏(得逢字八韻/浙江士子題)
江國虞頻致今番喜恰逢暄晴宜一豫膏雨利三農輕
重權之久旰宵厪以重氣蒸十折水雲接雨髙峯􁝽雭
初猶細霈霶繼遂濃菜花黄沃濯栁葉緑髼鬆周雅曽
方恵韓詩善冩容巡方歌玉燭撫已慎金鎔
　再題西湖行宫八景
　　　　四照亭
　孤山髙處一亭幽
芝篆雲簷四字留(亭中雲峯四照額/    皇祖御筆也)峯色湖光皆道趣
聖人此意照千秋
　　　　竹凉處
　低籠曲徑斜依檻颯爾生寒邈若空安得朱明此散步
　披襟無礙度來風
　　　　綠雲逕
　喬樹菁葱鎖碧峋偶然屧步迥無塵山隂便是林家宅
　却恐先生笑不倫
　　　瞰碧樓
　一碧天光萬頃澄岳陽樓記近堪徴若無後樂先憂志
　文正佳文亦底稱
　　　貯月泉
　石鏬淙泉滙小池玉輪初上貯來宜居然似與平湖傲
　曰以山髙先得之
　　　鷲香庭
玉華桂樹皆盆植(香山玉華岫/盆桂最多)庭樹春時葉尚纎金粟
如來髙丈六可容當面悟香嚴
　　　領要閣
天容湖影浄無痕領要何能頓忘(去/聲)言竹閣栢堂皆左
近呼之欲出白蘇存
　　　玉蘭堂
盡得湖山秀氣陶春風别館適相遭王家詩與文家畫
未及雙株不語髙
　　題留餘山居
湖上有山居居然畫不如飛泉當面落詭石礙肱舒樹
色春昌矣波光逺漾諸留餘眄題遊興亦慵予
　　法雲寺
處處有流水面面多竒峯乃入龍井路妙想真難窮調
御一朶拈隨宜現花宫顧弗事荘校示諸萬有空是謂
法雲㫖初非恒所逢
　　　龍井上作
　深潭噴靈液􁭷濈更溶漾此與元氣通雨中自宜壯心
　神既澄濾耳目殊供養㵼為垂巖瀑原從足底放巖下
　適仰觀計以數百丈乃悟地處髙其卑難為望絜矩有
　所思惕若萬民上
　　　再依
皇祖靈隠寺詩韻
　飛來峯畔路法相坐嵯峨宛識祗園近已聞梵唄多竺
　雲開月宇仙籟下烟蘿到處瞻
光被羮牆豈是過
　　　韜光菴
　言遊凈室别雲林曲曲山蹊步步深輪尺筠竿紫粉墜
　垂尋泉脈玉絲斟不因初狹厯層磴那得中宏暢逺襟
　耽静未宜歸勅政安能箇裏學安心
　　金蓮池
　韜光寺裏一泓水竒蹟應同卓錫泉此日偶然臨碧鏡
當年見説育金蓮常涵古往今來月不異雲容山色天
七字促成旋命駕清新却愧白家篇
　　題虎跪泉
大慈寺側虎跪泉性空昔日此棲禪以無水将他之矣
忽有神人来告旃南岳童子遣二虎旋來移請無憂為
翌日乳竇淙有泌異常甘冽清且寒不見不聞無窮已
伎倆有盡語不刋綆汲聊償問景興還訝其然豈其然
　　開化寺
六和寶塔矗岧嶤古寺成傳開寳朝隔岸越山拖畫㡧
列屛吳嶺入雲標已教息慮棲禪悦但未忘言答景撩
頗訝考功誤靈隠試看門對浙江湖
　　瞻禮六和塔作
寳塔岧嶤聳七層恐妨泥汙不須登鎮江厯刼安瀾䖍
凌漢單提向上乘立久波光如欲徹望來烟意亦将澄
漫言造極今孤約興已軒飛絶頂凴
　　雲棲寺叠舊韻一律
諸峯遥看簇蓮青路轉叢篁得野亭知是洗心契儒玩
饒他念佛著僧聴從新春景粉圖展依舊山齋翠蹕停
真蹟香光聊遣瑕(寺中弆藏董其昌所書金/剛經過此披閲凡三度矣)底論前後
顗和靈
　　理安寺
見説安心竟何來理與安山如標静諦鳥亦發清歡葢
影張祗樹經聲出戒壇了當忘結習歸去漫迴看
　　小樂洞口號
何聲不中宫商相遭泉石其常宇内似此多矣重儓奚
獨東陽
　　湖心亭
聳似雲居浮似航蓬萊宫闕水中央東西南北望無盡
春夏秋冬景異常是鏡何曽藉揩拭非蟾而覺發輝光
縱教荘叟斯焉對得意於言可易忘
　　敷文書院叠舊作六韻
牖民先廸士籌治在崇文爾尚希前誓吾寧驕大君並
非事遊衍實欲騐修勤峯色北軒挹江聲南户聞取裁
堪契要稽度貴離紛治事兼經義胡家法出羣
　　賜浙江學政李因培即用舊賜原韻
於呉遂遷越總是善文邦以爾能精鑑庶予賛化厖東
西浙水一南北兩峯雙自得江山助濟宜醇與龎
　　觀潮樓紀事
跋馬萬松嶺言尋觀潮樓樓祀
江潮神繄吾
禋典修(戊寅嵗命浙省守土臣修建其神祠/於觀潮樓並製文勒碑以紀  事)前兩度臨
兹江從樓下流今番乃漲沙羣咸頌
神庥然吾别有思無非為民謀迤東利漲沙庶望桑庥
稠迤西本弗藉石塘鞏金甌從古樓臨江濤觀八月秋
觀濤固非要况昨暢吟眸利者乃致敗柴石捍禦籌弗
藉者反然泥塗艱行舟試看西來薪轉運以車牛(觀潮/樓下)
(沙未漲時富陽等邑柴船連檣東下直抵艱/江岸今漲沙既逺率用牛車轉運輓致頗)合郡供㸑薪
弗屬寧免愁謂此為
　昭假實益吾懐羞
　　　再遊瑞石洞口號
　瑞石由來迥出竒郡城柱駕再觀之萬民遂彼瞻依願
　七字起予瀟灑詩
　　　澄觀齋敬題
皇祖御筆聖因寺中精舍名也
　聖因原是
昔離宫尚有
宸章額繡櫳兩字澄觀掲
天趣一時善繼凛淵衷滿湖歌舞聞非樂萬姓飢寒慮不
　窮
當日豫遊雖未逮勤民展義
志希同
　　　六一泉
　孤山側畔石泓深泉以人傳可用斟坡老遺蹤尋六一
　即今坡老更誰尋
　　栢堂用蘇軾韻
老栢雙撑廣化前東坡尚見一巋然至今亦復餘名字
太古誰恒駐嵗年秋月春風結金友江聲山色識薪傳
微嫌玉局猶饒舌却向榮枯細論禪
　　竹閣用蘇軾韻
白傅蘇公總杳然湖邊尚説竹籠軒成林未逮晉七士
畫水曽聞蜀雨孫(見東坡雪/浪石詩)徙置不離山下路長(上/聲)來
都䕶寺前村寄題何必紆清蹕遵海常懐晏子言
　再至雲棲題句
我有樂山意雲棲山最幽緑筠饒静趣白足事清修梵
籟簷前落香泉階下流少停便應去課誦可妨不
　題西湖十景再叠舊作韻
　　蘇堤春曉
三度南巡杭復蘇　　　　　懃吾長堤今日遊乘
暇與物皆春似此湖
　　栁浪聞鶯
儘有宫商石與金栗留誰似獨情深戴家只在潤州表
可識清波門外林
　　　花港觀魚
錦梭不藉天孫擲練影中堆萬簇花設與水仙作春服
無邊風月傲清華
　　　曲院風荷
幾個田田漾細風乍看緑葉想花紅昆明湖上浮輕舫
六月春光訝許同
　　　雙峯插雲
春雲㡬縷卷還垂南北雙峯一例披湖上吟詩第三度
迴思彈指不多時
　　雷峯夕照
南屏别嶂堵陂矗夕照從來得雅名遺跡漫因歎興廢
豎窮三際十方横
　　三潭印月
標意恒沙轉法輪(佛標身塔標意/經標口見梵典)見身非實是真身無
心古鏡波心印不向拈花悟果因
　　　平湖秋月
堤畔輕車駐碧油春風春月景方柔何須遼待三秋看
孟子名言戒謂流
　　　南屏晩鐘
繡峯南面正開屏浮色兼之發浄聲我聴未能息諸慮
宵衣問政惕深更
　　　斷橋殘雪
豈有瓊葩田尚餘徒觀麥色信芃如耕夫織女吾胥厪
防誤蠶忙擬返輿
　　再小有天園
不入最深處安知小有天船從聖湖泊逕自祕林穿萬
卉軒春節(是日/清明)千峯低霽烟明當旋翠蹕偷暇重留連
　勝閣望湖
勝閣攀登攬全勝一堤桃栁兩湖船民情暢我憂中樂
物色昌其静裏妍
　　杭州啟蹕迴鑾之作
鹽官周視海塘形湖上㡬餘數日停已逮農桑三月候
慢耽南北兩峯青一遊一豫闗民□樂水樂山養性靈
安福舟中片時暇促成新記識求寧(是日走筆為閲海/塘記示地方大吏)
　　烟雨樓叠舊作韻
烟絲罥栁栁絲濛雨意迎人人意通自是雲容盟水態
並宜草緑藉花紅奚稱處括沔陽彼(處州括山及沔陽/州并有烟雨樓而)
(嘉興名/特著)總屬天髙地厚中耕織圖詩屏宛在(樓中有錢/陳羣書趙)
(孟頫耕織/圖詩屛)不殊惇史惕深宫
　
　
　
　
　
　
欽定南巡盛典卷九
欽定四庫全書
欽定南廵盛典卷十目錄
天章(十/)
　　乾隆二十七年
御製古今體詩
欽定四庫全書
欽定南廵盛典卷十
天章(壬午/)　(江南/)　(山東/)　(直𨽻/)
　詩
　　廻避至蘇州
廻避至蘇州葑門泊御舟郡城徐按轡仄巷不鳴騶接
踵摩肩衆授衣足食謀萬民親切意兩日得因留
　　支遁菴
支公當日此肥遁剜石為龕隠翠棱却是無能遁後世
至今菴尚以支稱
　　出閶門逰寒山即景二首
清曉出閶門輕隂涼變暄逓來將雨意(南方涼則雨暖/則晴北方暖則)
(雨涼則晴風氣/之異有如此者)慮致礙春温(江南今嵗春寒甚長恐/致傷農為切切念之)麥
葉秀含潤菜花黄較繁將興耕作矣愛聴上農論
鳴鞭度慶橋别墅見山椒小憇支公閣旋慿趙隠寮竹
虚原自宻花冶却非妖欲暢青蓮想法螺喜不遥
　　澄懐堂
别墅多佳號澄懐我所題飛魚峽之上瀑布澗猶西㳺
目樂山水甄心悟筦倪無能斯久坐苑外馬聲嘶
　　　蓉泉
泉以峰名峰俯泉春風翠蹕小流連清暉表裏欣相映
一朶芙蓉上下鮮
　　清暉樓
寒山别墅裏髙閣曰清暉足日重來賞春光正入㣲含
漪訝波立落影認峰飛那更因天繪勞勞辨是非
　　戲題馳煙驛
　　馳煙驛路見孔徳璋山山移文宦光所以命名也
　　前屢有詩令見石上刻驛為嶧命更正之並戱成
　　是什
驛路馳煙移草堂千秋結想有宦光何人􁪈石稱博古
不見孤桐曰嶧陽
　　法螺寺
竹逕通幽竺宇披髙樓延賞坐移時華山更不煩重到
几席之間攬莫遺
　　天池
天池有水瀣漿如仿彿明星玉女居度難在人寧在境
曰毋錯㑹枕中書(老子忱中記華山可度難池在山之/巔故高啟詩有靈峰可度難昔見枕)
(中書/之句)
　　題髙義園
萬笏天平翠名園有范家但看題兩字早覺勝其他雨
意如湔竹風情善舞花麥舟前軌在善繼莫教差
　　白雲泉三疊白居易韻
白雲泉是白家泉林色嵐光太古閒不為炫能頻疊韻
髙人風度緬其間
　　用髙啟虎邱次清逺道士詩韻
清逺竟何人清詞麗霄漢豈其謫仙籍塵世等遷竄飄
然落吴下虎阜一遊翫驀遇沈恭子殷周談汗漫仍復
返雲衢誰能窺道岸魯公書劔池漫漶苔蒙亂此時未
磨崖得全乃以半青邱出塵想和韻懐聚散而我兹竭
來勝跡遇春旦依様易得句詎能誇藻翰本無求仙心
饒有憂民歎流連非所宜敕幾思益贊
　　劔池
山川宇宙來便有豈信劒飛劃作巖四字宣尼曽不語
惜哉佳境溷愚凡
　　冄遊靈巖作
昨日細雨今朝晴南國為喜宜春耕靈巖秀色在咫尺
姑舍遼待非近情出郊罫町濯綠潤花栁時世装嫌輕
駢填老㓜歩隨馬禁􁞻菜麥􁀙農氓不三十里倐已到
盤旋山路(袁/)熟程松風謖謖掃塵跡塔影矗矗標心旌
調御丈夫對我笑去來現在奚稱名到此著語不可得
逡廵行館慿南榮太湖眼底一勺水三萬餘頃誰量衡
但覺空濶物不染無内外復無將迎我心與之然乎否
風鈴落落催宜行
　　遊山方方楞伽寺
治平西去總湖邉熟路分憶昔年山色波光相蕩漾漾
蜂臺鹿苑實駢田春忍草奚為忍泯識禪枝固是禪若
問楞伽標妙諦峯峯法爾茁青蓮
　　行春橋乘舟歸蘇州行宫即景雜咏八首
蹋馬靈巖復上方石湖側畔小徜徉昨題七字磨崔讀
(昨仲春遊石湖時見山腰一泓清泚可愛四面皆石大/士閣在其上因題有誰識山腰始是真之句今來重逰)
(則已􁪈巖/壁間矣)行館言旋進便航
白芷青蒲演漾舒漁舟艤待欲何如繄予漢詔猶曽憶
生飬方春不打魚
行春橋下春水明行春橋上萬民迎我欲治民如治水
淆之則濁澄之清
亭子湖心從未到西湖攬景况方廻勤民都似此争勝
吾更何憂不治哉
平流一帶郡城西潤逼吴天霽景䨑水碓溪橋皆入畵
男耕女織總堪題
菜麥潤含方過雨杏桃芳鬭恰烘晴省春正義夫何謂
詎謂無端問景行
馬行本較舟行速溝洫紆廻反致遲因悟北南形勢異
諸凡要適用為宜
鳴榔廿里胥門到按轡城中路不遥大略已觀民意悉
江寧發駕定明朝
　　蘇州啟蹕作
兩日駐行旌黄龍發水程不耽惟我志略戀是民情吴
㑹歌聲逺恵山秀色迎東南風恰好卓午到舟營雨中
　　雨中遊惠山寄暢園
春雨雨人意惠山山色佳輕舟溯源進别墅與清皆古
木濕全體時花香到荄問予安寄暢觀麥實欣懐
　　惠山寺疊前韻
毎逢佳景喜題句率以鐫崖紀嵗年是曰有為之法耳
逺哉無我祇如然愛聴春鳥閒彈梵懶與山僧坐講襌
一語何妨聊顧問即今悟處可曽圓(寺中猶有雍正年/間内廷行走僧)
　　戱題惠泉方圓二池
一脈流來疏雨池圓甘方劣志傳竒人情圓喜方斯惡
泉自淙淙自不知
　　題漪瀾堂
四圍清泚繞書堂檐梠光翻漾鏡光乍可觀瀾知有術
因之㸃筆遂成章春隂瓊島雖數典(瓊島春隂有堂亦/堂亦額是名)
松菴詎易方緬溯東坡題額意崇情泉石託偏長
　　若氷洞
石甃方圓引側注攀躋更上下雲巒討源直到真處處
氷洞翻花萬古寒
　　駐驆金山作
秣陵將問古氏父暫浮江雨不妨兼驛(是日自丹陽城/霞閣發舟行八)
(十餘里申刻/即到金山)風全静度艭水天慿几席花鳥列軒牕祗
合蠲諸慮誰云聲色摐
　　句容道中
掦子登舟指秣陵中途易馬渡江乘菜花引蝶麥藏雉
畵裏溪村農事興
迤南峻嶺北長江天塹真稱險莫䨇底事古來恃險者
豎旛頻見出城降
小兒已長老年多縱令隨觀不禁訶五十帛需七十肉
孜孜為慮應(去/聲)如何
　　慧居寺
峰嶺因何秀秀因泉石遭恰宜耆域擴底較蔣山髙禽
演無生偈松翻萬古濤闍黎惟守律不習坐禪迯
　　遊棲霞山
棲霞名寺遂名山㸃竄寧因字句間(本名攝山棲霞寺/名也今云棲霞山)
(或因避攝之/耳故戱及之)藥草攝生何不可乳泉滌慮恰宜閒偶來
尋勝非耽静敢懈觀民正憶艱樸㫁行宫居信宿對時
擒藻我猶閑
　　紫峯閣
峭拔髙峰生紫煙峰巔松柏見齊年三間小閣開牕對
太華何殊玉井蓮
　　功徳泉
紫峰閣對青蓮壁下有泠泠功徳泉僂指不湏數以八
論年詎祗閲惟千何當古月臨澄照且看㣲風作細漣
雖是山根略疏引由來得倍藉天然
　　棲霞行館作
行館樸而幽依然前度脩軒牕無俗韻林壑有神投鳥
語花間出泉聲竹裏流玲琒院牆内趁暇一登遊
　　太古堂
仰睎疊巘俯臨池宇宙以來原有之我自先憂後樂者
底湏髙企子西詩
　　玲峰池
天半渫天池玲峰四面竒五年纔一照為爾坐移時山
以萬丈計泉淙為有源下視溝澮盈豈可相衡論老松
髙百丈新松低數寸小草莫相欺㑹有凌雲分澹澹含
春日英英吐春煙野花姍入影也自一時妍不肯㵼為
瀑渟然守太初忽懐齊隠士亟命返肩輿
　　萬松山房
名山駐清蹕乘暇探山春春山日以佳紅紫繪菲芬山
房萬松中古色千青雲不與世同調乃得意所欣謖謖
寒濤翻蔥蔥翠蓋匀金吾報行漏適可前塗遵十八公
如語原非箇中人
　　題般若臺
山鳥春前呌山花雨後開是云般若相那辨有無䑓練
　　練影堂
山中一湖水借問是誰開識性易疏塞得源可溯洄軒
圖略㸃綴練影足徘徊妙契澄清義觀民有自來
　　徳雲菴口號
淰淰復英英境真乾闥城不教餘結習得句便前行
　　九株松
謂似㑹昌曽有詩三三瘦骨挺仙姿
去嵗香山㑹九老居然兩倍之
　　疊浪崖
層疊竒峰作浪形大瀛海䜿萬尋青漁人何物津輕問
祗合虛舟不繫停
　　見山樓
出樹有高樓見山與額留由來一合相那問幾經秋崖
浪階前疊(疊浪崔/在其下)松濤牕外流如何僧紹後不復覯潛
修
　　幽居菴
寒泉帶曲溪茂林鎻層嶁得趣以深逕納逺愛虚牖南
朝樓臺無太古雲山有幽居緬前賢今人稱(去/聲)居否
　　峭舊室
幽居最幽處逕自林穿剔土得飛壁劙沙沙出㵼泉蒼
杉濕埀露宻竹靄生煙結念屬峰頂無何便著鞭
　　登最高峰作
登峰登合最髙峰風拂鬚眉雲盪胸下視鍾山諸培塿
綠瓊盆裏種芙蓉
江山地險帶還襟守徳孜孜獨切心􁪈石長歌一再讀
(丁丑登最髙/峰長歌紀事)却教視冺去來今
　　話山亭
遊山歸來日未午院内山亭憇久許舉頭題額曰話山
不識誰賓抑誰主
　　石梁精舍
得逕琳瑯叢憇息煙霞宇遙吟目空闊俯暢意軒舉江
國既欣春呉雲復不雨山鳥與山花争妍真静所五年
瞬息間石梁自太古
　　春雨山房
冮國今年雨恰好行春無礙毎逢晴晚來細㸃凌空灑
却喜山房善副名
　　武夷一曲精廬
巖根水繞階除歩廓曲折雲擬議以成變變化武夷一
曲精廬
　　燕子磯
峭壁插長江孤騫似飛燕西引幕府巒東接臨沂巘(叶/)
翠逕入丹崖花木繪明絢春風三度經毎因駐雲䍐(叶/)
設險信無過天塹夫何患南朝凡幾更臨流發浩嘆
　　遊觀音山永濟寺
縁壁飛樓鐡鎻牽下臨無地上惟天須彌海水依空住
棗葉龍宫現偶然
　　駐蹕江寧疊舊作韻
寰中可數建邦區觀勝應教翠蹕紆山帶江襟誠劇地
家絃户誦久名都上㳺雖遜闗兮􁅅偏處(上/聲)猶嬴杭與
蘇守以金湯終在徳每懐殷鑒敬惶俱
　　賦得江漢朝宗(得宗字八韻試/江南士子題)
岷山濫觴泛嶓冡象天淙三澨峽流過九江川氣衝入
南垂禹蹟㑹北帯堯封是瀆首羣瀆朝宗惟地宗藏精
在箕斗戢浪息蛟龍來往濟商旅耕桑利士農海門滙
知近澤國勢觀重歸極保皇極吾滋絜矩恭
　　謁明太祖陵
嬗謝都闗
運乘攘除非自本朝興代為翦逆當方革豈是因危致
允升常禁里民闌採木還教衛户謹廵陵省方近撫
前王蹟殷鑒惟懐惕倍増
　　靈谷寺
蔣山開善寺移置得兹名一切有為法本來無定評閒
花明柰苑真樹䕶祇城偶讀前題句不牽今昔情
　　閲武
白下扼衝都将軍分節符百年久休飬一日此陳鋪技
奏桓如虎恩頒藻躍鳬謾云循故事嬉武戒殷吾
　　鷄鳴山
崥崹鬰鬰城北區髙出城頭可望湖春風葩瑵朅臨駐
不須俞騎紛前趨扶擕老㓜願瞻覲誰何無事嚴聲呼
六朝興廢則且置斯民三代寧有殊廵方詎謂玩山水
鑒古益切憂勤苦
　　遊清涼寺
去嵗曽禮清涼山今朝乃謁清涼寺既曰清凉應一真
吾所知者已有二其不知者想更多旋於蘇文悟其義
譬如鑿井因得泉不可謂水專在是(叶/)井同泉水無不
同妄分彼此真兒戲調御丈夫如是云是謂清涼無上
　　朝天宫用蘇軾題
玉局風流似紫薇遊吴望蜀逺歸登樓未覺山川羙送
雁因懐音信稀髙觀當年如宋否西園今日姓王非冶
城不少留題者獨和坡吟倚素暉
　　大報恩寺
城南最古寺跋馬試重尋亦藉觀民便曽無學佛心禪
枝千載茂梵㖵四天吟穹塔千雲表神遊當(去/聲)歩臨
　　題雨花臺
梅岡東麓雨花臺聞道談經曽致來豈識維摩不著座
争如太白祇銜杯(李白詩朝沽金/陵酒即此處)六朝坊市誰興廢九
道江流自漩(去/聲)洄未審苑城偶南望可應追悔此為哉
　　賜梅瑴成
無欲有精神趨迎清浦濱閉門惟教子下榻不延賓能
駐西山日引恬江國春推恩緣念舊(瑴成諸子俱未通/籍詢知長子釴尚)
　(可造就命賜舉人/准其一體㑹試)
皇祖内廷臣
　　　牛首山
　大易乾為象南京離占(去/聲)方兩峰恒角嶷雙闕表天
　閶盡得江山秀况逢花草芳鶴林坐調御萬古示真
　常
　　　再題幽居菴
　金陵返蹕駐棲霞西峪幽居清且嘉窄路入從雲片
　石闌春落半錦堆花水流山住露全體竹浄松蕤是
　道芽僧紹便存不徴聘名求名應底堪誇
　　　遊攝山棲霞寺仍疊尹繼善沈徳潛倡和韻
　建業多佳山要以攝生冠聞名未見者尚爾生歆羡
　况我曽命遊馳情結霄漢諸峯盡婉孌秀比總角丱
　幾暇輙神交那藉圖經按泉石應好在毎毎縈遙戀
　却付忘言僧長(平/聲)年對塔院兹來縁省方寧圖暢遊
　觀獨此未能恝吟懐吾早辦
言入功徳門載尋煙霞逕颯爾淨四塵坦然遵八正調
御坐青蓮屏息不期敬緬懐平原人捨宅悟本性旅食
或乏糧之鬱隨弟慶(謂僧紹弟/慶符也)仍住弇榆山水石足幽
勝吾聞狂狷者不棄尼山聖惜哉被季世化裁孰可凭
徒傳賜如意放浪林間聴
山之姿曰林山之骨曰石林姿既蔥菁石骨復垤峉盡
善誰能同那可計尋尺雲生峰欲連泉畫巖疑坼擇勝
不勝(平/聲)擇底藉東坡帟徘徊擬遼待天籟落絶壁竅詎
概以萬號信笇以億山靈秘其奥應謝塵凡客東麓有
行宫松軒成少息澄懐思向遊摛藻抽義脈
草藥既芬菲應遊鶴與鹿巢松風籟翻飲泉月光漉翠
華忽來過想皆避深谷徒見曲折溪泠泠自瀠洑繖山
如有語未能隠者瀑以此我欲返秣馬命羣僕了知乾
惕人未可耽清福出門試廻聴澗水猶鳴筑鳴筑清神
心枉駕重攀上徑指最髙峰沿路分竒賞雲林揖峭舊
煙江俯泱漭暢觀既云愜託懐亦戒蕩信宜下崇椒髙
吹遵路往掦子剪平波棹歌發清響寓物貴不留有如
鏡中象展讀舊廵編聊當抒餘想舊編一再看宛憶倡
和事長詩欲重賡幾忙則且置是不宜作輟促成值少
塈休文留林泉吉甫隨車騎一則効負弩一則賦製芰
跡殊心則同悃見興歌際明逺擬俊逸長吉非詭異欲
罷我不能匪逞藻詞儷片時成六章用誌江山麗
　　駐蹕金山
百里棲霞曉䇿驄金山舟到日方中又成廻蹕時臨夏
毎喜梅喜横江静戢風氣接鴻濛開逺勢峯連入高空
精藍寳帶常留鎮那見蘇公與印公
　　逺帆樓
梭織往來衆舳艫風恬浪静蔽江鋪逺帆樓上延遥目
太液池頭了不殊(西苑瓊島後臨液/池有閣曰逺帆)
　　妙髙望
玉京一峰秀浮至水中央此是最髙處快觀千里長從
來無旱澇誰説有滄桑笑失中原者仍誇天塹强
　　三月晦日錦春園即景
名園𤓰歩倚江濵綵䑵淩江到及晨梅朶落同蓂莢盡
麥芒潤逼菜花新鳥言似惜芳菲意石態全含淺淡􁀙
綠桞紅桃流水閲錦春即景恰婪春
　　罨畫牕
　　塔灣行宫旁室曲折臨水致有佳趣因以避暑山荘
　　内牕名名之
虚牕正對綠波涯名借山莊號水齋却似石渠披妙蹟水
容山態各臻佳
　　駐蹕天寧寺行宫作二首
江浙豫遊返淮掦信宿留景光及春尾民物尚呉頭真
樹絶勝古新軒那藉脩睪然思謝傅千載真風流去日
梅纔發歸時梅子青流隂迅如此行館暫為停静趣相
酬答清機冺色形花宫坐調御萬古自天寧
　　大觀堂六韻
行館天寧側文㮰額大觀省方恊中正設教戒遊盤式
展九歌義匪求一己安増華稍踵事為愧不因歡
(去嵗在京聞淮掦行館視前廵頗有増葺召塩政髙恒/入京西飭則稱建置已成不能更罷今來駐蹕賔覺過)
(華不為/喜也)民力雖無藉商財詎可殫舜廵知弗逮禹徳繼
誠難
　　四月朔日遊平山堂
畫舫輕移䢴水濱人思六一重遊廵隂隂葉色今迎夏
衮衮花光昨餞春巧法底須誇激水(啇人引水為匪瀑/激為趵突髙尺餘)
(雖稱新巧/頗失天真)淳風惟是慙(去/聲)投薪江南山可平筵望望豈
因山因憶民
　　閲金灣六閘書事
湖西下河東行潦患必逮運河挾以南歸江路冝議豈
嘗無閘􁆡尺寸未詳計譬如受以尺洩丈斯得濟受丈
而洩尺弗壅定致潰昨過金灣時切切慮莫置重臣命
踏勘(昨以髙寳湖河入江之路末暢命大學士劉繞勲/等先行相度議以金灣加寛引河中閘改建石壩)
(西灣落低滚壩各條分立標/識今舟次按閲悉恊機宜)果如所言弊相啇事觧更
一一建標記灣頭洩水暢壁虎無多地鳳凰兩岸陡冝
　皆姑舍是(叶/)所重金灣頭洩水暢窄奰宣逹實罕暢應
　與疏展暨東灣既落低(事在乾隆/二十二年)西灣當並治(亦應落/低三尺)
　(今親臨視猶以為/髙命冄落一尺)引河更拓寛俾有建瓴勢我欲歩履
　視細雨風帆利閤閭厯攬全進止授次第即今東灣低
　河水流未洎云以待漲時春時漲弗至何不先抽薪掦
　湯勞止沸是宜重審度亦寧執己意(欲使常時湖水入/運運水入江庶湖)
　(虚得容夏潦然其有/無礙運道則俟冄啇)然此猶治標根源吾熟思在洪湖
　五􁆡其故曽屡示苟其清口暢是皆可勿慮(叶/)其如蓄
　清言深中督河惎蓄而鮮致害願從吾無悔清口靳弗
　拓小小煩從事信其功難成猶將患屢試
　　　三依
皇祖閲河隄詩韻
　冬官慎蟻户河伯守龍宫無事功湏建多竒智轉窮泗
　州安可復(泗城舊為水圯康熈初淮溢武家墩成大皇/祖命築髙堰之天然壩    皇考繼    工)
　(居民得/免水患)洪澤僅能通
皇考成髙堰
堯巍
舜繼功
　　　洪澤湖三依
皇祖詩韻
　遙天無際碧涵虛為閲金隄立以徐我有要求豈縁木
　那煩里革諫觀魚
　　　命接築髙堰磚工詩以紀事
　武家墎迤南湖水已到岸
皇考脩髙堰衛民帑弗笇迤北岸離湖築土仍舊貫癸酉
　幾致危易磚籌禦捍其長千餘丈運口將及半今來一
　再視預防慎思患一律屬運口緩急庶幾逭拮劬事下
　䇿忸怩懐永奠
　　　定清口出水誌詩以示總督尹繼善總河髙晋
　清口湖尾閭兩􁆡東西壅黄未奪淮時全淮此東送後
　始言蓄禦本由人操縱而何膠柱者甚靳拆茭葑
　(司事者不肯大擴清口草􁆡雖稱蓄清/敵黄實以隨時拆築恐干多費之議耳)窺其意所在重
　(平/聲)築恐費重寧使漲髙堰五􁆡漏巵供髙寳曷能容下
　河災可痛於是議出江徒紛如聚訟釡底不抽薪掦湯
　審何用悉心求其䇿洪澤宜騰空髙堰今出水七尺五
　寸中如増至三尺清口仍弗動(叶/)設再増一尺開十丈
　洩洶(叶/)遞長遞拓寛殺(去/聲)漲利應衆奚待出五壩而始
　拆倥偬秋汛過弗漲收壩資禦控(秋汛後洪湖水勢既/定即應如常接鑲口)
　(門或二十丈至/十數丈皆可)審機在専一圖便戒旁綜有過願分任
　其功不勞頌
　　　渡黄河作
　江浙返廵蹕清黄渡水郵往來恰兩月
慈夀奉千秋川闊氣雄亘風恬浪細流馨香慚(去/聲)明徳
錫佑每蒙庥
　　　命疏濬六塘下游詩以誌事
　大河迤北窪宿(遷/)桃(源/)清(河/)沭(陽/)海(州/)六塘為之經其
　緯諸河在嵗久或淤滯暴漲屢致殆所以三度臨民瘼
　曽未改是宜事鬟剔地廣艱乘載(叶/)諸臣命往勘詳酌
　期無悔具圖如指掌進止取有待展寛及去淤増低補
　薄倍其鹽河滚壩啓閉定凖楷商利蓄固否民利消毋
　乃仍責成監司(向無専司今命移駐同知/一員特司啓閉閘壩事)相機理莫怠
　集思廣忠益所期民樂愷佇望起瘡痏慰予此風採
　　　命莊親王率衆䕶衛
皇太后由水路還都是日分程减從取道徐州閲河詩
　　　　以紀事(有序/)
　　　江鄉掖
輦三春
燕喜方申淮甸迴鑣四月清和乍屈惟念舍舟遵陸將
　　　循置頓於齊燕以言
晏起早眠莫若溯洄於江路冀奉
萱幃而增豫宜從
蘭舫以安旋親藩夙事前驅禁衛分番按部幾程徳水
　　　浹旬視
膳恰逢半月仙園仲夏承
顔伊邇敬侍
登艫之候爰摛弭楫之篇
慈夀今登七袠餘奉遊江浙
意怡舒禮成展義還京國志切觀河邁沛徐春序無妨今
　逮夏舟行自較
逸於車親藩扈衛遵川路半月言違謁
起居(至徳州日水陸程適相/值當於行宫問    安)
　　　安瀾
　　龍王廟疊舊作韻
　保障觀徐郡
　崇祠臨大河載瞻循路便
　馬祜固隄渦去嵗楊橋驛初冬瓠子歌合龍真是速錫
　祉此無過銅沛今稍幸(自丁丑命増築徐城石隄戊寅/又築徐州北岸新隄河身刷溜)
　(既深凡徐属銅沛迤北至東省嘉祥/魚臺汙田以次就涸閭閻生計漸復)耕桑幾閲河安瀾
　欽
聖勅繼
志祝恬波
　　　渡黄河至徐州作
　丁丑省方至流行災實寛中般謀救濟(是年銅沛被水/為劇既命衛城)
　(土隄改建石工復留侍郎夢麟等會同督臣尹繼善脩/治荆山橋一帶各工俾資釃澹且值災餘度作並増給)
　(賑糧藥餌窮/甿藉以少甦)午夜切辛酸旋轉蒙
天佑閭閻今改觀石堤衛城固
　河瀆渡舟安民謝重生幸吾懐痛定嘆然寧不為喜今
　日應(去/聲)加餐
　　恵佑龍王廟瞻禮(有序/)
　　　徐州地扼吕梁當大河之衝屢遭水患丙子秋孫
　　　家集漫口郡屬田廬益多被淹浸丁丑廵蹕臨勘
　　　既分遣大臣等繕治上下各渠顧城北䕶隄仍土
　　　工之舊難資鞏固命悉改甃以石事集而利水抑
　　神貺實嘉賴焉勅所建
　　祠雲龍之岡用昭祈報壬午再莅
　　升香展敬而系以詩
　設教資
　神道明煙著六宗城闉祈鞏固
　廟貎奐舂容
帝惠惟敷佑吾心敢懈恭洪波籲恬壑萬古鎮雲龍
　　　題放鶴亭
　昨甫浙中吟處士今來徐下緬山人一般放鶴留髙躅
　舍是更當誰與親
　　　遊雲龍山人作
　大彭作鎮迥超羣蜿蜒如龍靉靆雲自是氣求詮易理
　不妨幻住悦聲聞土饅頭下老亞父石綽楔前狂使君
　千頃麥田民氣復絶勝前度此為欣
　　　試衣亭再用蘇軾韻二首前章詠古後章即事反
　　　前詩意
　放蕩雲龍試㸃衣故人赴選趁行暉臨岐那恝忘京國
　一片心隨去馬飛
　稍喜徐民足食衣馬頭莫漫頌宸暉前廵惸狀猶滿眼
祗覺流隂迅似飛
　　黄茅岡戲成口號
黄茅當日使君狂突兀猶存百尺岡縱酒放歌且攜妓
即今寧不掛彈章
　　閲徐州城西石隄
城北由來有石隄加長五百丈延西依依萬民眠宵穏
嶪嶪崇墉出水齊凶嵗經營還代賑(丁丑夏即興工/代賑賑濟頗多)洪
波緩急賴相批即看綠野耕桑起保障千秋永福禔
　　河北孤山新土隄成詩以誌事
河至徐州窄此實限於地所以夏秋汛容川每艱致北
岸未築隄是或有深思蓋欲聴漫流聊為燃眉計然聞
河貴合刷深達海遂縱藉餘波厮忘慮沈沙積即今㣲
山湖南仰已明試浸滛金(鄉/)魚臺沛(縣/)無嵗不行沴南
岸石隄成緩急庶可恃(叶/)三縣(金魚/沛)均吾民可弗為籌
逮重臣自都遣經營排衆議(戊寅夏命尚書劉統勲來/徐相度築隄河員尚墨守)
(留洩漫水之議以束急易漲為疑/統勲持之甚力遂定議築此隄)起自大孤山迤西接
舊塈大孤至蘇山亂石􁆡權宜亦足洩易漲沙存任水
去(叶/)渡河閲告成衛田誠愜意數年頗獲収民氣較前
異懃懇事不䇿益復増吾愧
　　題黄樓再疊蘇軾韻
每遊黄樓必有説風流玉局前茅發到斯欲罷乃不能
把筆先愁韻險清野亭且置試衣衫九日緬懐洗鞾韈
(二語櫽括/東坡詩意)望谼幸過守孤城痛定歡容綠酒呷賢守勤
民應若此河復為雲欣舉鍤丁丑事蹟略或同休我生
之戚我殺較於刺史有甚焉其奈行災煽羅刹千方救
濟不遺力旋轉終賴鴻鈞軋今來閭閻頗改菆井賣蒸
酒槽壓載登城閣得怡情黄水廻環碧山齾千村喜覩
起耕桑百里相聞有鵞鴨一杯遥酹老東坡何必髙情
寄清霅
　　渡黄河作
兩日雲龍駐四番來往經(過河駐蹕雲龍次日閲城西/石工畢復渡北岸閲孤山新)
(隄仍溯流而㢠廻今/始渡河就陸北旋)鴻川常戢浪
　巨瀆信昭靈楗石希安奠瓣香詎徳馨(凡渡河所司備/綵棚瓣香致敬)
　舍舟遵路驛封牘奏
慈寧
　　　荆山橋
　三里長橋開孔多(橋凡一百五十九孔湖河之水由/孤山茶城等處經橋下東入運河)綠
　芒千頃浪婆娑漲波未至春膏足且喜農民穫麥歌
　　　詣
　　闕里瞻拜疊丁丑舊作韻
　過魯嘗聞祀漢王
　師尊萬古帝兮皇斯文未喪真成慶違道以治(平/聲)必致
　六籍俱存猶港五年又值此廵方
天庥獻馘曾於泮載和籌邉昔嵗章(丁丑過班闕里時尚/未奏凱  師故有在)
　(泮行歌載/章之之句)
　　　駐蹕古泮池
　此地非常地新城即故城(按一統志載曲阜故城在今/縣東十里故丙子駐蹕詩有)
　(十里東郊舊魯城新城安得泮池名之句今細考縣志/所稱新築縣城乃明正徳七年移送祥符間自此徙去)
　(之城耳其宋以前縣治原在此盖新築隘而故址寛土/人傳聞率多岐悮且考水經注所紀孔廟泮宫方位近)
　(逺其地亦當在今行館之地/丙子所咏失之未精覈也)館仍今日駐池是古時清
　柏矗參天翠花攜入夏榮獻功久保定䖍鞏凛持盈
　　　謁
　　岱廟
　時廵指江國致
　祀遣春官兹取迴程近親瞻
　祭席單大生功配
帝如在
　貎臨壇肅拜無私禱抒誠心始安
　　　戲題環詠亭
　廟旁精舍小逡廵瞬息流隂十四春(自戊辰題句至/今閲十四年矣)環
　壁苕華泐羣詠幾成五色目迷人(粗閲數首/無一佳者)
　　　登㤗山作
　欲笑相如逢漢武更非張説諛唐明却因瞻彼巖巖象
　便以暢兹坦坦情或馬或輿遵棧路宜詩宜畫入仙京
　齊州九㸃烟中辨益切憂懷保㤗平
　　　登㤗山六依
皇祖詩韻
　春廵南國孤紆蹕按轡髙山仰焉頭可匹何曾吳嶺見
　既成乃復大江浮便教一問峯兮谷未許多勞郡與州
　清曉載登午言降那因勝處恣耽留
　五嶽之中宗首出誰能昆脚與皆頭神傳杜句真稱獨
　象擬韓文信不浮結攬
聖情昭㤗麓照臨民隠遍齊州繼繩今日伊余責敢不聰
　聴一意留
　　　登玉符山極須作歌
　初春晝短景易闌復慮髙處不勝寒即今清和駐蹕早
　有山罷登孤素抱内豎肩輿攀巘蘿更弗松下鳴梢訶
　絶頂放眼一千里犂雲鋤雨何其多東山小魯㤗山小
　天下我則何敢凛乎御六馬惟有祈年意非假與民休
　息孜孜者雄辯那須誇炙輠返吾勤政延儒雅
　　　至徳州詣
皇太后行宫問安
　川陸郵程㑹徳水
起居今日覲
慈雲御舟敬悉
適眠食半月縈懷一旦欣
　　　新城道中作
　麥穗秀將實黍苗吐欲齊農功日逢好土吏語堪稽(地/方)
　(大吏雖屢報得雨/兩目覩方慰)賤昨年冀(去嵗賴麥大熟秋霖雖/澇米麥至今不致大踊)沙
　乾復雨徯(北地易乾三五日不雨即起塵問/農人云其下仍濕然為之望雨矣)西成尚遥
　在祈望正長兮
　　　復雨(五月初/二日)
　昨日晴晹無雨望青郊厯覽心已暢思量復雨當更佳
　夜報輕雲翳天上平明趁爽催歸驂雲濃旋旋煙絲􁝽
　涿鹿之野五十里時疎時宻均優霑都中迎鑾人畢至
　王公大僚及羣吏哈薩陪臣列末班雖濕衣裳同喜意
　行宫駐蹕延諏詢咸稱膏澤今春頻此雨既渥麥方秀
　定期􁆧穗盈倉困入夕滂沱勢未正垂簷琴筑鳴銀水
　甫纔生冀得快霖祗覺傍偟怵已
　　　南廵廻鑾駐蹕圓明園作
　快雨兼欣值快晴㢠廻鑾益覺愜羣情元亨四閲月時序
　信屈六千里路程幾政冝勤取騎速
慈圍圖逸御舟行三朝僂指還
　仙苑正喜金萱映砌榮
　　　恭迎
皇太后駕至暢春園駐蹕即事誌喜
　南國
臨山常却輦北京
旋蹕日乗舟
輕輿趁爽來仙籞馬詢
安謁道周
慈豫都因看好麥薫風恰正綻芳榴
高年食履増康健願奉
徽遊億萬秋
　
　
　
　
　
　
　
　
　
　
　
　
　
　欽定南廵盛典卷十
欽定四庫全書
欽定南巡盛典卷十一目錄
天章(十/一)
　　乾隆三十年乙酉
御製古今體詩
　欽定四庫全書
　欽定南巡盛典卷十一
　天章(乙酉/)　(直𨽻/)　(山東/)
　　詩
　　　恭奉
皇太后南巡啟蹕三叠前韻(冇序/)
　　　留熟支䦕恰肇金穣之嵗棣通氣奏甫頒青陸之
　　　春􁁸上元翼日良辰猶是宜燈宜月舉江國四巡令
　　　典望均自東自南溯夫展義陳詩賜酺給復進疆
　　　吏則書登風俗羅黌宫而牒上俊英既不辭三至
　　　以云勞寜或改一遊之為度顧維於越勾呉之壌
　　　厥號襟河帯海之區雖五壩示其節宣幸卜澄瀾
　　　於紆轡而兩亹資為夹束期覘漲潬于候潮殷懐
　　　將在此行逺計曰無非事矧黎獻扶笻之願切尤
夀康掖
輦之
歡增樸室郤飛翬十笏明牕披月字輕艭捐采鷁一桁柔
　　　艣剪烟江七校㸃前班尚減傳餐之簿六曺遴後
　　　扈纔充繞仗之儀匪髙選勝乎山川彌軫疇咨於
　　　民物對此韶光添九十東皇之閏律方中囙之清
　　　蹕紀三千南服之行編可冠
　南邦初莅嵗維辛依戀常牽澤國倫三載忽如過影隙
　當春仍此卜時巡預教減從(去/聲)事從(平/聲)簡(命一應扈從/人員均較上)
　(届減𣲖仍由該/衙門核定奏聞)諄戒增華命屢申度節尚隨朝節客(時/䝉)
　(古王公暨西域輪班入覲朝正在都並移/上元節宴就送駕之次令其預坐遣還)近光先有覲
　光民一清寜止徴求寡千里何須兵衛陳日日
大安承
喜色恢恢四海共熈春念周黔赤愛如舊興助江山句亦
　新却是静中時自省得無觀采畧嫌頻
　　　過盧溝橋
　通閏遲節候河氷尚未開徑行誰病涉(氷上行人往來/竟似不知有河)
　隄防(去/聲)似虚堆(兩堤上積土成堆/葢夏秋以備不虞)因悟乗時要難言永
　定該遙源溯代地西北萬山崔
　　　長新店
　村亘五里盧溝濵廬舎比櫛復次鱗借問徃來投店者
　幾不勞勞名利人墟里盖藏真覺好幸值去年登萬寳
　紅聫貼户竿䜿燈長新即此長安道一二老人衣黄衣
　欣於所遇顧賜之向南日日數增倍侍衞行賜将或遺
　惟有望近不厭述聖名言可味思
　　　良鄉行宫恭奉
皇太后觀烟火
　駐惟初頓節翼日處處承
歡養萬方合設燈花酬景令所欣
食履正康強却看月隠勝月現(是日同雲宻/布大冇雪意)欲笑廣陵輸
　廣陽入夕同雲將醸雪連阡麥壠願敷祥
　　　良鄉行宫三叠舊韻
　初頓常教依北闕長途復此指東江門前烟火同觀罷
　却喜盆梅伴燭牕
　南巡四度不言勞詎為江山事一遨察吏要因悉民隠
　舉賢寜止㧞文豪
　壬午春當蹕旋際為民迴顧頗牽情三年纔浹巡鑾出
　欲答蒼黎盻幸誠
　立春越日駕巡南梅信縁寒想未酣遥憶孤山放鶴處
　也㽞芳朶待吟探(向来觀梅至蘇已覺爛漫今嵗春/遲且蓬閣月至杭或尚可觀梅也)
　　　郊臺
　庚辰曾是勞旋師叩
貺臺陳得勝旂自此西瀛盡來賀毎循南路引餘思固資
　衆力成勲績實藉元戎善指麾享澤何期騎箕尾(恊辦/大學)
　(士一等武毅謀勇公兆惠以去嵗冬至月患病/溘逝雖親臨酹酒今經此地不禁迴憶生悲)不禁觸
　境一生悲
　　　𢎞恩寺
　蘢蔥翠䕃濃隨喜梵宫重庭有百年樹僧修六度宗白
　蓮持戒律黄蘖謝機鋒小坐遵前路聞徐烟外鐘
　　　琉璃河
石橋千尺壓兩涯接以石路平不陂夏秋行潦毎致濘
藉此無礙車馬馳前人妄為後人頼長城運河率有之
勝朝魏璫兹故里葆輿安坐逹京師非官帑即勞民力
小修所費尚不貲窶人子勢有如是奚怪朱家社不移
　　涿鹿行五疊前韻
今日駐輦隣州城明日啟駕遵南行倐忽一夜今成昨
荏苒來者今非明三年飰得桃花飽無去來今惟静好
藉可喻四巡江東却是言實非譬巧人有來去日何尤
其間哀樂事已稠試看厯厯前題句幾纎毫分為恒留
所幸里民鮮菜色盖因客嵗逢稔収以此祈年益切切
謹身宵旰慎厥修
　　紫泉行宫賜隨營諸臣及直𨽻各官食
吉行五十里非遥元夕逾三尚節朝有暇宫門臨賜食
兩行茵席答熈韶嵗収即是君臣福民樂多縁風雨調
䖍鞏居謙戒欹噐欽哉自朂朂羣僚
　　紫泉行宫十詠
　　　敞軒
情知别館縣城南樸斵欣堪税六驂三架軒楹教豁敞
為宜春色箇中含
　　　屏山
數峯意亦足瀟湘畫法奚論米與黄最喜當門無俗韻
愛他本色是清防
　　　鏡湖
淥水胥堪供鍳觀青銅試比有餘寛臨行江國休衡校
鶯脰菱絲祗一般
　　　舫室
舫室閤閭臨鏡湖推篷烟水趣真殊箇中摘句吾原慣
消息先傳安福艫(南巡所/御舟名)
　　　㯶亭
剪縛㯶毛覆上層逕穿詰曲倚崚嶒静觀設問誰堪比
一笠居然雲水僧
　　　虹橋
宛轉橋欄俯渚汀垂如螮蝀飲波形武夷君若期相㑹
躡此知當到幔亭
　　　魚罾
今歲春逰湖尚氷何嘗倚岸置魚罾有名無實翻成當
(去/聲)里革讜言憶讀曾
　　　石逕
碨􁀙白石玉為堆曲徑重尋春日來踱步向深忽失笑
不由還覺愧澹臺
　　　竹埭
誰把篬筤䕶閣栽坐宜月入與風䦕何須艶舉江南好
一例虚心勁節材
　　　箭㕔
箭㕔仍是倚溪涯衞士歸廬免候排臂病邇來稍廢此
信予慙處豈予佳
　　降㫖免直𨽻山東經過州縣錢糧詩以誌事
新春頒㫖惠江南(前此三次南巡屢蠲上下江逋賦昨/詢之大吏以江南尚有因偏災緩貸)
(各項積至一百餘萬兩念皆無力輸將所致較毎嵗未/完額徴尤堪軫䘏因於新正二日降㫖概予豁免以慰)
(望幸而/均慶惠)輦路經應澤遍覃執伇那無灑與掃正供胥免
十之三即看夾道相親切寜不寘懐共苦甘更厪欠逋
詎全鮮(上/聲)傳宣方伯面詢探
　　賜直𨽻總督方觀承
棨㦸依京國隼旟鎮冀門中丞近張鎣大尹昔王尊任
久民情悉心恒吏治敦幸哉連稔後元氣復堪論
　　駐蹕趙北口即事雜詠
大隄迴望見雄城駐驆燕南趙北營一宿已看分兩國
爾時政令若為行
春遲冰凍未全䦕近水程途喜不埃侍衛嚢金例行賞
野翁依舊獻魚來
烟宫數字可停驂牕裏淀池萬頃涵㸃筆今朝别有託
愛他消息逓江南
積葑圍泥種麥圖未能一例禁西湖(西湖葑田民多佔/種向於南巡時覘)
(知利弊隨勅大吏釐核禁将耒毋許續增致礙宣節兹/淀池内外淤地衍沃於蒔麥尤宜民間墾藝滋廣若不)
(示以限制恐日久有妨瀦洩自當仿浙/省之例飭禁亦在有司之經理得宜耳)勤耕豈不資民
食所慮因循占水區
逺浦連氷一片白簇枝綴蕊萬星紅十三橋畔韶光嫩
假藉春燈著意烘
春宵燕九例収燈婪尾氷嬉試賞慿閙罷夜深古月上
法王無盡示真乗
　　降㫖命免直𨽻厯年逋賦詩以誌事
江南百萬豁逋租絜矩京畿此豈無多厪寜因少忽耳
(頃詢方觀承知直𨽻自乾隆十九年至二十六年未完/緩徴各項計三萬有餘雖為數不及江南四十分之一)
(而拮据輸納情自相同因降/特㫖蠲除俾閭閻益資饒裕)逺憐翻可近忘乎况當禾
稼連逢熟益使錙銖不藉呼庻俾閭閻歌樂嵗春風載
道共民娯
　　鄚州道中作
鄚州久省尚存名水郭人家漁且耕大抵治民戒滋擾
郭駞傳裏語尤明
　　思賢村行館叠舊作韻
　常山太傅授經祠津逮於斯憇息宜汲古端知稽此要
　經邦寕復藉他資自專韓氏惟傳易衆好(去/聲)燕人尤述
　詩不號行宫號行舘愛伊樸簡契無為
　　　題毛公祠
　博士始稱毛獻王慶際遭上承述卜子下接逮徐敖藉
　以觀虞夏誰云祗粕糟古祠旁駐䍐衍繹一焚膏
　　　憶昔一首示直𨽻衆官
　憶昔壬午過是郡甫經灾沴民未蘇歴覧雖鮮鳩鵠狀
　寜免飾觀經蹕途其嵗夏秋復兩失調幕乏計惟增吁
　蠲租賜賑不稽澤救急詎弗遺向隅
上天好生黙旋轉癸未幸歌西成愉昨年夏秋更均穫桑
　棉𤓰菜皆豊腴䇿驄欣閲元氣復黄童白叟真􁁅娯户
　有崇墉村象美衣無須□人面舒乃知補苴信何濟力田
　豈似逢年乎因之逋賦概豁免索俾閭閻逭追呼方伯
　有司日扈蹕此慶共銘汝與吾然宜抱媿何修致不宜
　志満誇祥符
　　　紅杏園四叠前韻
　獻王昔好學竹簡論車輦招致道術人賢材率來館得
　書獨稱多儒學因之顯古地闢今園春風又席展何事
　消清暇摛詞興堪遣五詩四叠韻用以彰厥善
　　　於景州行舘作
　　　地方官以
皇太后髙年旃屋䆒不如瓦室之暖因建行舘以備
憩息義重
温凊且事已成遂不峻拒東省頗亦有之然非朕本懐
　　　故詩以誌愧
　行營向所諳隨處足停驂如曰
髙年養無過數宇堪何來景歴歴且復厦眈眈覺適以為
　恧惟清信可眈牙籖供古鑑紗牖納春含未得忘言去
　言斯自識慙
　　　景州行館八詠
　　　　展義齋
　　　樸字數楹臨駐時視事於此觀民展義意斯寓焉
　新闢行齋駐䍐旌由来不說事云成便教摛藻題展義
　思義還因惕顧名
　　　　頥志堂
　　　堂為恭奉
皇太后安憩之所叶時
温凊於
髙年頥養尤冝
　四度南巡奉
聖慈樸堂温凊適相宜承
歡常仰
身康徤大慰吾心乃在兹
　　　　通渌橋
　　　板橋宛轉渌水斜通步屧徃來儼然江鄉圖畫
　一泓渌水也成溪屧步通橋雁齒低阿那堤楊雖未緑
　柔條拂處已生稊
　　　澹懐室
　　行館後為䆳室㡬餘静寄因之澹泊明志深契澄
　　懐
溪畔軒庭一宿便琴書猶覺過清妍澹然對處懐澄照
寜祗方心似水焉
　　　延月臺
　　平屋傍疊石為梯登之可揖東山之月時雖過望
　　意足千古
月與髙人雅作陪於吾何有乃斯來石梯設以皇山擬
方搆誠為米氏臺(米芾寳晉齋東有月臺而以上皇山/樵所告異石致其側兹䑓叠磴玲瓏)
(亦以石勝應不啻/寳晉桐衫間耳)
　　　涵虚舫
　　池上舫室可居非水非陸而兼水陸之趣南華虚
　　舟之喻足以當之
即室即舟臨水裔不浮不繋任天真今朝識得涵虚妙
凍浦雖風那漾淪
　　　　葆光洞
　　　延廊窈窕間環以石洞雲根含潤髣髴有光
　縵轉逰廊石洞穿趣含幽顯得天然何須僕僕尋丹藥
　步此應逢元圃仙
　　　　四照亭
　　　四柱翼然清景隨方可攬㑹心咫尺政不必艶舉
　　　西湖
　蹕停過午恰餘閒四面春光攬結間雖不刻舟覔津逮
　遄飛逸興亦孤山(孤山聖因寺行宫八/景其一曰四照亭)
　　　過徳州浮橋有作
　漕河聫艇作輿梁鞠􁆨迎鑾夾岸傍何處黎民非赤子
　那分彼界與斯疆全無菜色誠予喜自有鴻㤙副衆望
　不數里遥莅行館樸齋書史足徜徉
　　　五依
皇祖徳州即事詩韻二首
　轉輿指東陸紀序正春初省方将設教有舉必應書百
　年
祖制昭七萃軍容肅不遊體以休曰豫凛恒燠
　　　恭奉
皇太后觀烟火即事
　早傳度節届燈収大吏偏稱備已周(燕九已過不應再/陳燈火而東省大)
　(吏以時值春正節月入疆首頓□瞻以輦祝樂所釐冝/申慶賞即逺近黎庻亦得共快就    彰同    請尚)
　(尚属近理且供/具已周逆聼之)且是未過正月内更兼來覩萬民稠春
　郊合奉
思齋賞夕景何殊樂國遊星箭騰空數無萬增
齡都作海山籌
　　　降㫖免山東積欠詩以誌事
　輸多欠少詎能無積少為多遂屢逋江浙已胥霑我澤
　青齊忍聼向其隅率因災歉成陳負概與優蠲俾衆娯
　(昨崔應階來迎蹕詢知濟南各屬乾隆二十七年以前/因灾􁀍貸各項積至十二萬有竒因降㫖概予豁免俾)
　(民力益/資充贍)絜矩要從民所好為民父母意殷吾
　　　賜山東廵撫崔應階
此地向旬宣撫安遂晉遷(崔應階先任東省藩司因繼/阿爾㤗擢撫本省奏辦荆山)
(橋一帯水利工程/頗見利民任事)理疆皆熟路涸淤為疏川斯識勤農
要寜嘉供帳便前人芳軌在帑力繼其賢(前撫阿爾㤗/實心任事經)
(畫得宜應階守而/弗失是其所長)
　　徳州行宫再叠舊作韻
三年東國宛重莅幾宇行宫占首程盆卉含胎方欲綻
庭柯圍拱已將成展芸静覺蓮壺永摛藻長㸔花炬榮
惟是黔黎所厪念豈因今昔漫牽情
　　填倉日作
御營廿五税騑驂今日填倉渡濟南麺餅月形團箇箇
韭芽春意緑鬖鬖中心祗祝茅簷宴一飯常懐玉食慙
大雅漫須嗤俗節喜他名義寓餘三
　　齊河縣行館作
晏子祠邊十畆居春風初度駐鑾輿雖然數字樸欣此
尚覺中人産厪予地久自饒老松栢幾閒相伴古詩書
龍門合傳無須讀比似伊周逺遜諸
　　題晏子祠
枕股寜稱見義為委蛇以出頼工辭史遷偏有執鞭慕
觧贖應懐石父知
　嘗謂荘公之事晏嬰成禮而出史遷比之見義而為
　非正論也且晏嬰獨非齊卿乎既為卿雖不必以身
　殉無道之君獨不當討為逆之臣耶乃游移其辭尚
　自託於義而委蛇以退此寜可比於明哲保身之道
　哉審如是則孔子之請討陳恒反為不當乎史遷無
　卓識且毁譽背經者多矣兹因過祠詠古特申其義
　至於執鞭之羡益覺卑鄙盖史遷悲己之䧟罪無赦
　者耳而司馬貞索隠謂之好賢樂善後世熱中標榜
　者流率由斯道祗可鄙無可法也
　　麥色
麥色吐青㣲紐芽初發機看憐塵土翳為望雪花霏冷
醸心猶慮雨佳時又非籌農展轉意不識竟何依
　　閲本
　部章過節郵傳至(毎間両日京中封奏一至過/節問印則兼有閣部本章)秉燭氊
　廬悉處分吏治民生慎幾勅法官蹕路敢殊勤黜雖敗
　類心先愧登得賢材意輙欣少讀魯論記提要曰難惟
　是惕為君
　　　四依
皇祖南巡過濟南韻
　四度濟南不入城恐防一入百悲生春三月昔分偏劇
　十七年過恨未平排遣閒情厯村墅殷勤正務祝寜盈
　明朝便近方山駐秀色遥看雲表横
　　　靈岩寺再疊前韻
　烟霞朝暮傳心印泉石古今惬性靈不二殿傍法松鬱
　(摩頂松相/傳元□植)成雙門外刹竿亭風來簷角虚鈴語春入山
　根新水渟此是色空無著處作麽更覔梵王形
　　　再題靈岩寺八景
　　　　巢鶴巖
　瑞跡原因法定開胎仙那識去兮來層岩或見􁓂􁓂者
莫認當年丁令迴
　　　甘露亭
一例回回山下泉名稱甘露豈徒然法王解灌羣生頂
會否原來在汝邊
　　　卓錫泉
泉如為所錫為能有卓應非最上乗藉問阿誰留此蹟
依稀云是佛圖澄
　　　摩頂松
法師西域返闗中𢎞福譯經闡梵風何涉殿旁摩頂樹
真成野語述齊東
　　　鐡架裟
鑄鐘弗就架裟就孰是幻兮孰是常或曰石堅如鐵耳
難持一切問榮将
　　　白雲洞
昔年迴蹕憶登峯疑見仙人馭鹿踪春曉尚寒且無暇
白雲洞口任他封
　　　雨花巖
弗隨冬謝逐春芳滿意清凉滿鼻香更不分疏著與否
較於天女散猶強
　　　愛山樓
髙低七景圍山寺獨喜書樓在小園更不安名徴故事
包涵無盡意中存
　　　方山歌
久行廣甸思見山侵尋行入衆山裏行山未岩宿山逸
宿山况是山最美山方宛似碧玉符帝付東皇俾掌此
熊熊奕奕鎭齊疆藴寫靈泉為玉水是時峯頂春雲起
雰雯靉靅流成綺羃松鋪谷乍有無巖齊響像難容擬
為霖信好雪亦佳麥壠崇朝潤千里
　　駐驆方山再叠前韻
南北靈岩若合符一般佛宇足遨娯由來在此即言此
何必分區有定區計里而行堪駐矣闢齋以待豈宜乎
壁間相暎朗公石却是前巡手自圖
　　　賜河東總河李宏
　南河久董役(李宏在南河最久由/㣲員瀳至淮徐河道)北省特掄英試小將
　投大惟明更要誠固隄綏禹甸輸漕逹燕京(河東總督/兼管山東)
　(運河/諸務)咨度久安計寜徒扈蹕行
　　　望
　　岱廟有作
　翕河喬嶽例馳香告
　祀涓辰遣太常詎止一時修故典都縁萬姓籲
　明慶配
天作鎮欽
　神徳(廟中配/扁曰)　(皇祖御書/  天作鎮)與地無疆祝
懿祥漢栢輪嘉䕃下春風曾憶小徜徉
　　　過㤗山七依
皇祖詩韻
　祗合登山小天下便當觀海悉源頭已看嶽嶽雲霞俯
　未了青青齊魯浮嶺别隂陽分作郡星明角亢照為州
　逮今六度賡
元韻為有峯巔
聖蹟留
　大嶺隆崇自叅漢衆峯拱揖若駢頭春朝又覩神霄矗
　佳氣忽來馬首浮憶昔
豫遊臻上界至今樂利遍東州千秋欲問登臨者幾箇能
　如杜句留
　　　四賢祠行館作
　平陽弗愧先生席(孫/復)守道願居弟子行(石/介)原魯雅欽曾
　造第(孔道/輔)翼之不合竟同堂(胡/瑗)威儀一代巾將履爼豆
　千秋梓與桑何必於傍行舘築斯之未信祗徬徨
　　　過汶河
　氷解中流細春風兩岸髙原山𣲖亘野濟水㑹資漕麗
　日虹翻影輕風縠不濤黔黎迎蹕路情更切前遭
　　　至泉林三疊舊作韻
　一山陪尾又負尾紀載從來艱確明按轡早知行舘近
　駐旌剛值曉春晴所佳東國羣黎樸已有南江大吏迎
　四度
安輿奉遊豫同民翹首祝
釐情
　横雲舘裏忘機坐(横雲舘為泉/林八景之一)那是前過(平/聲)及此來最
　愛林泉若相候且欣甌研與為陪子云逝者如斯耳回
　嘆末由也已哉觸目多成慙愧處敢從勝境恣㣶徊
　　　賜山東巡撫崔應階及屬吏食并詩以示志
　駐輦有餘暇賜餐聊示恩法亷誠吏本衣食亦民源要
　以聫堂陛勞哉扈輴軒樸齋供信宿華餙戒從繁
　　　四題泉林行宫八景
　　　　近聖居
　泉林豈是泛林泉聖蹟昭如雲漢懸雖未奠芹臨曲阜
　西瞻近矣倍顒然
　　　　在川處
　靈淙乳竇泗之源川上宣尼昔有言逝者如斯恒不舎
如斯不逝亦恒存
　　　鏡瀾榭
鏡空弗設妍媸見照者妍媸自彼身設向周書㝷切已
不於斯監要於民
　　　横雲舘
靈鏡由來迥出羣山嵐川靄相(入/聲)氤氲澤民解作東郊雨
龍井那誇一片雲
　　　九曲彴
板橋九轉接溪涯溪裏新蒲發凍荄屧步莫嫌頻中矩
越因曲折致偏佳
　　　栁烟坡
窣地柔絲若弗勝雅宜澹蕩曉烟凝協時祗合觀生意
王氏詩情底用稱
　　　古䕃堂
鬱蔥古把盤嘉䕃翠覆書堂甌研閒致我睪然集遥思
(去/聲)安能揖譲見其間
　　　紅雨亭
昌條春曉未敷榮神解還因静賞生既有芳菲須爛漫
曾非想像漫題名
　　望䝉山三疊舊韻
將謂其雱昔嵗同(前三度經此/皆遇雪有詩)不期孤望此行中山姿
雖是分明見麥色偏憐塵土䝉罨畫懶看平野景吹雲
厭作落崖風亦知遇閠遲節令及早心希利穡功
　　萬松山駐驆
前巡停蹕兹駐蹕為(去/聲)愛蒼松欲久陪白月喜於踈處
度清風時自杪間來小軒早是臨髙置懸牖偏宜向逺
䦕我本不希學仙者而何遊涉宛蓬萊
　　氊廬夜雨(二月初/五日)
雲隂便思雪獲否尚疑然何幸逢春雨真資潤大田披
寒一廬永聼響半宵連為想明朝路芳郊景異前
　　晴四首
曉烟輕泮欲開晴潤浥東郊啟蹕旌三寸已霑不致濘
農夫行路兩怡情
麥隴南來已發青香含宿雨濕溟溟愛他平野珠光綴
日照風翻無定形
似此春霖遇豈多老農村外笑婆娑傳宣大吏馳郵問
迤北霑膏䆒若何
雨潤日晅恰適冝栁條黄染露珠垂分明一段江南景
借與人間二六時(明日即入/江南境)
　　郯子園疊舊作韻
茲尚程郯境昔猶少皥墟鳥官答問逺塗盖論傾餘述
古真班爾居今又駐予數間雖樸若一宿豈煩諸苔砌
訝如許芸編伴所於摛吟排日有右史可同書
　
　
　
　
欽定南巡盛典卷十一
　欽定四庫全書
　欽定南巡盛典卷十二
　天章(乙酉/)　(江南/)
　　詩
　　　入江南境
　雨霽仲春初策驄却輦輿瞻依從衆願(長途雖御輿輦/毎策馬則民得)
　(遂瞻依趨隨幾至/萬人亦盛事也)呵禁戒相於(弗令侍衛呵禁羣情益/喜竟集鞭鐙左右矣)
　麥露含平壠栁烟䕶逺墟劃圻各迎送分野異青徐民
　望真憐彼(江浙之民/望幸者多)河防益厪予入疆欣幸者氣象較
　前舒(淮徐向為瘠土毎嵗被災邇年疏濬六塘水有所/歸幸逢連嵗有收民間氣象較前畧蘇為之欣幸)
　　　四依
皇祖示江南大小諸吏韻
　士不談王道或致笑樵棷而况任保障民瘼應細剖繄
　予巡江國三年隔未久入疆古有慶要務安黔首漢良
　二千石召父與杜母政不在催科心惟籌畎畆揚徽彼
　居前繼美誰當後其司水土臣金隄在鞏守文武縱殊
途和衷貴相友前度示訓言已勒琬琰夀賡韻重申意
實踐毋虚負
　　度永濟橋再叠舊韻作歌
長橋卧波如虹迤中泓有水旁無水夏秋淫潦藉此消
前人建議所由起其如六塘填閼多重臣命徃悉心視
(湖水由橋下注為六塘河河中尚多閼埂夏秋漲氷宣/洩不暢輒漫及田廬前巡經臨籌度命大學士劉統勲)
(等上下履勘定議濬/壅培堤俾資利導)土水合穰俾剔導大禁淤田侵河
裏責成則各有司存(六塘舊無専駐之員土人侵占河/淤莫知節制又尾閭横經鹽河商)
(利蓄而民利消唘閈所闗綦鉅自前巡增設/牐壩且簡㕔員移駐董事章程始為可守)怠緩從事
将罪爾三年以来頗見效秋禾未致為波毁下民清問
較前蘇乃知事在人經理臨斯上祗切恫瘝善斯後莫
懐矜恃此去淮黄審所行兩言敬畏常銘以
　　六塘河叠舊作韻
治水無奇術要當使歸海駱馬之下游厥有六塘在疏
斯受利益淤斯受危殆而何久因循弗謀更張改徃勘
命諸臣事在壬午載地利相機宜民瘼救吝悔僉同亟
舉後肯作道謀待咉咽與濬通卑薄與培倍鹽河置閘
壩節宣有定楷自兹潦歸壑耕犁得興乃力田免水患
民自以不怠近嵗頗穫收閭閻象熈愷詎予獨㫁臧實
藉羣言採
　　順河集行館叠舊作韻
橋過永濟不多程行館西鄰宿預城数宇瓦房樸非舊
周圍布帳制如營(南来行館率簡樸非宫殿比至此處/則益令從約内則数宇外列布帳為)
(周廬仍如/行營之制)栁絲墻外揺還弱蘭朶階前馥以榮到處懋
勤供研匣捨斯何用遣閒情
　　賜江南總督大學士尹繼善
綸扉昨已命和羮江國仍資扈蹕行明代稱賢必王(守/仁)
石(永/)漢家推盛則韋(賢/)平(當/)封疆㡬處皆時望旌節世
年獨老成亦識心殷依北闕待宣入閣賛樞衡
　　賜協辦大學士刑部尚書仍管江蘇巡撫莊有恭
重教任蘇撫近復擢秋卿豈不輕車藉要資法網平蹕
途暫留扈翰幄自歸并(莊有恭早官待從厯典封疆昨/謝陞刑部尚書摺深以仍趨侍)
(内廷/為喜)徳政吳松在何曽譲畢亨(明畢亨開吳松江大恵/民前年莊有恭亦奏請)
(疏治蘇松湖/􁆢圩蕩各工)
　　過宿遷縣
大隄臨運水宿預過名城煙火隔隄庶倉箱際嵗亨殷
勤詢吏治親切愛民花栁遅何碍寜因攬勝行
　　隄上四首
淮北由来本瘠土六塘疏治起耕畬迎鑾萬姓休稱頌
為汝宵衣尚愍如
累跡摩肩隄上鋪果看氣象較前蘇寧徒云慰畢吾事駢
駢叠恩綸有後圖
夾隄栽栁為(去/聲)河防(河兵例於隄内外種/栁以供下楗之用)髙下成行䕶
野塘却是春風不相讓䡖揺絲縷半薫黄
大隄内外麥菁蔥食接青黄跂望中趨覲萬民略塵坱
恰欣細雨潤濛濛
　　過仰化集自警
策馬重過仰化集因之返已深長思三年必世斯已厯
　風醇俗美夫何時長官宣訓有典故(毎月朔望有司宣/    聖諭廣訓耆)
　(庶環集祗聼以廣/教化著在令甲)家喻户曉誠難其設曰程督俾盡力
　矯枉恐益騷擾滋神禹惜隂乃敏徳大舜南面臻無為
　富猶艱致教豈易顧名安得不忸怩
　　　降㫖免宿遷等四縣本年正賦十分之五詩以誌
　　　　事
　憶我三畨曾過此滿目民艱恫瘝視蠲租加賑不少靳
　䆒亦無能瘡痏起壬午之嵗博咨訪略覺其中悉源委
　因之疏剔六塘河果然潦退堪耕耜人事盡而
天貺隨連嵗秋收皆穫美兹来殊覺大改觀慿輿厯覽心
　生喜户有葢藏育鷄豚衣鮮(上/聲)褸裂贍婦子不災不賑
　奚所加䆒欲加恩念無已因思時巡免正供十分之三
　常例耳数縣瘠土應倍憐益三至五斯可矣留有餘用
　蘇茒簷減一半惟投縣匭佇看元氣復閭閻庶協以休
　以助理
　　　雨(二月初/十日)
雲容兩日宻鋪空曉霧旋霏細雨濛故識江南此易致
却思移澤遍齊東
　　賜江南大小諸吏食因示志
負弩概勞勤肆筵恰衆欣聫情交泰陛霈澤叶需雲(是/日)
(值雨因各賜/帛為霑衣也)後樂吾猶惕先憂誰共分恵鮮端有要所
望莫孤殷
　　清河道中雜詠
夜雨逹晨曉未晴大隄以上御車行山東塵土江南濘
轉眼如人無定情
迎鑾黎庶聚猶多雨裏那曾笠與簑愛敬真如子於父
可無恵保計如何
御營将近忽開晴隔岸清河見故城遺跡元明籍可按
孰非保障為民生
和門近對運河濵来徃誰何禁不申瞥過風帆信如畫
明朝也是畫中人
　　閲中河
　東西悉屢更惟此協中行
聖制利千古(中河定利皇祖相/視所    賴無窮)時巡仰
大成黄河南滙近汶水北分清擬命溯洄舫詳觀濟運情
　(向来南巡返蹕皆遵陸今年命由水路御/舟而還欲以觀運河節宣情形亦要務也)
　　　　楊莊牐四依
皇祖詩韻
　通漕北南千里餘審形建牐俾紆徐臨黄最以斯為近
　䖍鞏節宣計漫踈
　仲春遲日靄晴絲玉馬觀民轡緩移叠跡摩肩縱瞻就
　不訶七萃早羣知
　　　渡黄河六韻
　雨霽物熙春風恬波静淪綵棚叩
　靈瀆(渡河時有司于北岸具綵棚為躬祀/  河神之所瓣香展敬始登舟徑度)畫舫發通津
　恵濟(祠/名)瞻前見
慈寜奉四巡安瀾一川喜彼岸片時臻
天意昭恩佑人情愜愛親自維何以答勤政與仁民
　　恵濟祠
　河畔崇祠金碧煌渡河瞻禮敬誠将代
天敷佑今兮古行地昭靈清與黄利渉徃来賴
　神貺升香楮帛籲民康敢云
　錫羡由昭假慎徳惟殷勵不遑
　　　觀清口出水誌叠舊作韻
　審悉洪澤患率縁清口壅東西束兩壩惟留一壑送此
　固具深意蓄清敵黄縦所以靳拆壩亦半惜費葑然其
　勢既盛又當權輕重何必恃五壩(髙堰盡處設仁義禮/智信五壩以為洪湖)
　(尾閭之洩俗所謂天然􁆡也一過水/而下河無不被災之理向屢有詩)云有尾閭供久度
　(入/聲)略知要欲救為魚痛獨㫁示機宜初不資紛訟尺寸
　慎詳計(毎壩口水誌増長一尺即令清口拆開十/丈凖是為式然後上下節宣嵗無嬴縮)拆收
　在敬用河臣奉此策年来豫留空五壩未過水幸哉言
　偶中計其拆收費帑金数萬動下河連年收曽弗驚􁀙
　洶損益多少間昭然知者衆觀民與觀河豈可辭倥偬
　隄上相咨詢珠勒轡緩控株守亦非佳推行貴錯綜茍
　其利吾民慰哉奚勞頌
　　　過清口觀木龍六韻
　清口乘舟渡木龍欲審觀試非虚費帑(建一木龍計/費至萬金)果
　見有淤灘閲罷西涯戀泛迴東岸歡(渡清口而西縁隄/閲視木龍四悉其)
　(掛淤情形因相度河勢於陶莊積土相對處諭河臣添/建木龍一具俾益收桃溜之用事畢旋艤西涯之民有)
　(戀意而東岸/之民益歡迎)何曽嚴蹕路竟是近隨鞍幸不為民畏由
　来以子㸔河工謀保障安得弗心殫
　　　木龍示總河髙晉作
　積土陶莊勢久成逼黄恐致漸侵清曰斌重舉木龍製
　(此宋陳堯佐法/髙斌效而為之)汝晉仍於沙渚營南漲北坍雖有效(前/巡)
　(相度清口允髙晉請添建木龍以資利導兩載以来南/岸新漲灘二百六十餘丈北岸刷去舊淤一百四十餘)
　(丈䕶工挑溜/已著成效)揚湯止沸可無驚河工艱一勞永逸補罅
　期輸爾我誠
　　　閲河四依
皇祖詩韻
　閲河厯厯仰
堯營挈要云由地裏行稍事調停在清口下河連嵗幸收
　成(河臣向皆靳拆清口平時節宣未暢下㳺易遭漫溢/壬午春巡定制以髙堰五壩水誌髙一尺清口即開)
　(放十丈為凖下河頻年不/受水患嵗穫亦慶屡豐)
　　　清江浦
　渡河今日莅清江沙岸邉旁艤鳯艭便覺景光非北地
　行㸔佳麗到南邦建牙近守金隄固(總河衙門建于是/以近清黄交㑹堤)
　(工最/要)置牐永期玉柱杠(恵濟閘為通/津最要闗鍵)向晚澄波印新月
　謐人神思果無雙
　　　賜江南河道總督髙晉叠舊作韻
　東南稱澤國保障畀雙旌詎在工穿鑿惟應盡敬誠隄
　堅幸黄刷口拓暢淮清(年来清口宣洩之法髙晉善體/朕意於啟閈尺寸一以髙堰五)
　(壩為程不惜拆清口壩之勞費是以屡/年五壩不過水下河田廬並資利益)實爾推行善毋
　湏揚頌聲
　　　過淮安府
　漂母祠邉暫據鞍射陽城裏徹鳴鑾竟成減從還輕騎
　都為民親與俗安縦喜市頭平米價那無簷底嘆衣單
　孳生庶更謀生窘不見其熙祗見難
　　　閲淮安石隄再叠前韻
　河工於何艱艱惟亘徐海山陽處其中人烟庶更倍所
　恃惟一隄因命以石改雖非探本計粗安賴厯載
皇祖有徽猷功同禹乘橇動皆合天人舉必䆒源委藐予
　四南巡䋲
先志勤毎曰述實非作仍以遵
神楷隄髙将埒城詎曰安非殆淮黄茍暢消為魚憂庶罷
　顧咨司河臣莫恃兹晏愷常凛一心畏俾免萬民駭
　　　賜漕運總督楊錫紱
　内供卿貳外封疆司運今畨政最良不必精嚴事皆就
　善于驅使衆胥㐮即今水次排南舸弗誤秋来到北倉
　(楊錫紱奏今嵗南巡漕船於水次分别/前後頓置且二月逄閏定當如期抵通)更議僉丁蠲積
　習(向来軍籍各户多攛易規避甚至藉捐銜冐考為巧/於詭脱之計楊錫紱條奏立法禁治凡紳衿請托一)
　(概/除)　(屏/)不徇流俗審應臧
　　　過寳應縣
鳯舸泊川塘城闉緩控韁欲求萬民晏慎選有司良直
道由来久平安亦自臧(縣志漢時為平安縣至唐上/元間因得定國寳改今名)上
元因得寳改縣失荒唐
　　晴三首
江郊宜雨更宜晴麗景迎㬢嫩暖生催漕(去/聲)東南風豈
碍(江南春月多東南風/俗謂之催漕北上也)漲添順水送舟䡖
東南風旋(去/聲)轉西南藉卜開晴有俗談(南方俗諺風/西南得晴占)雲
散日輪光尚淡入波疑是玉蟾涵
栁態蕪姿入畫情隄梅又放兩三英似傳鄧尉催人意
却為觀民不䟎程
　　過髙郵州
覆盂城北艤行舟玉勒城中厯覽周建置詎惟圖目覩
資生要欲悉心求下河獨㫁幸無澇(前巡審悉河湖形/勢因命河臣視髙)
(堰五壩過水尺寸□拆清口以洩洪澤/之漲連嵗下河得免水患並獲有秋)連嵗羣稱歌有
秋馬首拜恩亦奚藉哺孩寜復望其酬
　　車邏壩
　車邏諸石壩所以洩狂瀾洩之水猶盛増置東西灣(丁/丑)
　(南巡以髙寳湖河入江未暢因命于金灣加寛引河中/閘増置石壩而東灣滚壩則令落低壬午春親莅籌度)
　(並令将西灣滚壩落低/四尺俾成建瓴之勢)亦謂悉心謀其如多来源洪澤
　過五壩厥勢誠滔天詎此所能救坐看潦下田因謀抽
　薪計拆壩清口宣為之定尺寸寛窄相衡權(前巡諭暢/開清口以)
　(洩洪湖視髙堰水誌如過水一/尺即拆開十丈節宣永為定制)年来守此䇿洪澤洩漲
　前
天恩更未澇五壩無漏泉車邏常封土(清口既暢湖水宣/洩有資車邏始得)
　(堅閉下河頻年幸/不被水遂致屡豐)下河有收連厯覽為額慶吾言中偶
　然而此詎敢矜惟益勵惕乾
　　　初逰上方寺
　灣頭遥見起平岡聞説精藍有上方雖是徑蹊畧紆轉
　果然松竹不尋常八禪漫論通其要萬姓尤欣副所望
　馬足紛隨定何碍躪蹂惟惜麥抽芒(萬姓隨馬足趍瞻/竟有踐踏麥苖者)
　(既不忍嚴禁呼令莫/履麥田彼乃不聼也)
　　　香阜寺
龍角蜀岡低(香阜俗又謂之小五臺葢/蜀岡盡處如龍之角云)花宫湧地棲浮
樓過運水下馬叩招提三載誠倐爾千秋可例兮天寜
知不逺易舫進前溪
　　天寜寺再叠前韻作
八㑹窮源開舍衛三明極地演迦陵雖云蕪郡城北郭
已似四禅天上層馬到門前知路熟鳥来簷下聼經能
昔題著處逢迎是不異今朝惬賞凴
　　駐蹕天寜寺行宫叠舊作韻
曲徑相通向右邉了知行館最清便綪旌又駐仲春月
香扆何殊壬午年嘉䕃仍看喬柏峙幽芳已有早梅妍
大觀堂裏披書坐無逸當前意悚然
　　九峰園小憇
觀民緩轡度蕪城宿識城南别墅清縦目軒忩饒野趣
遣懐梅栁入詩情評奇都入襄陽拜(園有九奇石因以/得名非山峰也)
舉数(去/聲)還符洛社英小憇旋教進烟舫平山翠色早相
迎
　　　蓮性寺
　一瓣一不(虞/韻)皆具性萬不萬瓣性皆空􁔾嚴塔院有如
　是無盡光明碧水中
　　　功徳林
　竺宇平山左厥名功徳林石磴雖不髙亦足具四臨右
　俯適来川絲管猶繁音左挹麥塍緑實覺娱吾心視聼
　胥且置一思功徳義譬如恵心者勿問孚恵意佛無物
　不度度亦不居恵是則功與徳二字将何寄微覺調御
　笑語言實兒戱
　　　題平山堂
　鬰律山堂倚碧嶒建時猶是紀廬陵羶薌佳勝七百載
　嘯詠風流四五朋必有真能被民澤不然何以至今稱
　重来拱讀
奎章煥旌淑原從漢詔徴
　　　大觀堂叠舊作韻
　南巡重莅止寧為恣娱觀展也必由義樂兮敢渉盤何
来此有覺恧若未遑安益勵甄心戒深防適已歡餘閒
聊可棄精藴亦因殚在上思羲象䕫䕫祇見難
　　降㫖免江南熟田未完欠項並将江蘇經過州縣
　　　均免十分之五詩以誌事
唘鑾前免百􁃩萬實指災田所欠尾入疆詢知江北多
江南纔三萬而已是則江北被恩重江南無災恩薄矣
因問熟田或有逋亦不過四萬斯止概與蠲之仍覺輕
十分免五恵同視宣尼曽云不繼富葢於他人非赤子
藏富閭閻信益佳詎曰驩虞博民喜
　　逰倚虹園
情知名墅郡城西遂艤蘭舟歩蘚隄花木正佳二月景
人家疑近武陵溪笙歌隔水翻嫌閙池館藏筠致可題
片刻徘徊還進舫蜀岡秀色重(去/聲)相徯
　　浄香園
雨過浄猗竹夏前香想蓮不期教歩緩率得以神傳几
潔待題研忩含活畫船吹笙橋那畔可入牧之篇
　　趣園即景
多有名園綠水濆清逰不事羽林紛何曽日渉原成趣
恰值雲開亦覺欣得句便前無繋戀遇花且止足芳芬
問予喜處誠奚託宜雨宜𤾉利種耘
　　水竹居
栁隄繫桂艭散歩俗塵降水色清依榻竹聲凉入窗幽偏
誠擅獨攬結喜無雙凴底静諸慮試聽石壁淙(是處/本名)
(石壁流淙為平/山四十景之一)
　　題天池(在功徳/林中)
林中功徳池逈自半天披渌水入澄照青山猶古姿魚
衝漪上下花㺯影葳蕤一派曺溪味尋源識者誰
　　題小香雪居
竹裏尋幽逕梅間卜野居畫樓真覺遜茒屋偶相於比
雪雪昌若曰香香淡如浣花杜甫宅聞説此同諸
　　再逰平山堂即景雜詠八首
曉烟欲泮猶未泮山色如遥却不遥一路名園都可憩
木蘭先泊倚虹橋
纜牽春水拍舟䡖㦸㦸新蒲刺水生夾岸樓臺不知幾
(上/聲)飄颻都在鏡中呈
澹蕩䡖風静碧淪堤籠絲栁拂船唇沿隄緹騎非嚴蹕
為挈銀牌賜老人
春光滿眼已撩人梅白茶紅倚翠筠屈指長橋過廿四
風流誰是紫微倫
有時屧歩有時舟幾暇聊成爛漫逰饒舌咄哉此言失
得閒吾豈樂天流
傍午徂雲忽放晴平山濯翠益分明吾寜徒為(去/聲)逰山
計計到田功實暢情
綠竹叅天一徑細白梅似海萬株多援毫題曰小香雪
大者浹旬較若何(屈指十朝/當至鄧尉)
梅塢西鄰即蜀岡春風依舊坐山堂適来絲管真嫌聒
恰喜松風一掃凉
　　塔灣行宫四依
皇祖詩韻
　乘氣寜闗玩物華籌民本計厪禾麻庶繁郡過蕪城市
　瀟灑軒依鹿苑家金栁已揺髙下縷玉梅都放净娟花
天章賡和知
垂訓䝉業承平意敢奢
　　　微雪(二月十/九日)
　夜雨晨隂午後凉凝成雪片灑飄揚旋看落地融為水
　穡事花期兩不妨
　長空細糁漫徘徊六出花飛費剪裁滕六應知别有意
　欲因親切較江梅
　　　塔灣行宫三依
皇祖示江南吏韻
　載諮大小吏為政有常經恕不妨蒲示節當如竹亭莫
　忘恫瘝念恒切怨咨形豈必催科巧逋徵早已停
　　　過𤓰洲鎮
　江裏洲傳𤓰字曽廣陵潮昔有明徴(蔡寛夫詩話潤州/大江本與楊子橋)
　(對岸𤓰洲乃江中一洲耳李紳詩揚州郭裏見潮生自/𤓰洲以閘為限潮遂不至楊州夫唐時揚州尚見潮何)
　(况于漢著述家遷就枚乘賦語俱以曲江觀潮為是杭/非揚且謂廣陵舊治甚大錢塘當在所轄之内此與刻)
　(舟膠柱之見何異既為/之辨復注大意于此)開元以後襟喉要乾道之間城
　堡興占地其来亦已久讓川雖妥卒何能去年異漲坍
　沙磧幸保安然惕倍増
　　　渡江至金山駐蹕作
　南巡又奉
大安舟今日金山此重(去/聲)逰昨尚風狂今乍息毎逢浪静
　信何修
親歡誠益惬深願
祖徳思惟朂逺猷浮玉底為新景㑹筭山對映玉微留(昨/夜)
　(微雪算山一帶曉猶未/融積素更為江天剏觀)
　　　金山寺再依
皇祖詩韻
　忽聞江上按雲和仰首方知天籟多我切聰聴在
軒碣三年睫眼訝無何
　　　金山三叠舊作韻
　萬頃銀濤百丈青文章大塊善形形誠知
天地此鍾秀敢曰山川特効靈滿月面重瞻相好如氷壺
　裏悟流停妙髙臺上逰遥目興寄鳶魚徹洞㝠
　近涯南北春盈地逺派東西水接天想像䋲床叅印老
　補蔵玉帶證坡仙(寺有坡翁玉帶久缺数版壬/午臨幸為補足之曽有詩)拱瞻
羲碣欽
前烈欣奉
任輿悦
大年到處花宫䖍祝
嘏誠同蒼赤一心連
　　　觀濤楼歌
　傍晚大江略作風逆風者勞順者逸不如山頂坐層楼
　勞逸齊觀冺得失䕫然悔此非我談談合漆園寥天一
　一物逸我為心惬一物勞我為心疾疾心惬心紛乎中
　辭之斯吝安猶吉夫然那免鬢星星擬藉觀濤滌塵沕
　　逰金山寺四叠蘇軾韻
大江入中國十分到此三分己近海河常有患江無患
偶然亦復有患在去嵗荆楚肆難陀尾打浪冠湏彌波
文泉監利被災重賑恤寜靳費帑多𤓰洲城下走舟楫
坍砂日甚於一日茭楗保䕶那可施南望心憂為黔赤
(上年六月湖廣總督李侍堯等奏楚省積雨江漲上㳺/文泉監利迤及黄梅廣濟被災数邑叠行降㫖賑恤旋)
(經髙晉奏江省𤓰洲江水長發丈餘迴瀾壩/岸坍嚙至七月汛平加甃碎石江塘復完)漲退城安
定駭魄民色如前澤而黒輕艫重剪江波明為思昨夏
猶餘驚我有恒心民盡識屢巡豈縁攬景物韻春復駐
氐父山強和蘇韻不避頑獨愧詀詀言未己可知既水
弗洗水
　　自金山放舟至焦山四叠蘇軾韻
兩岸束江深眈眈𤓰歩在北京口南天塹形勢攬已熟
奚啻曰再與曰三金山放舟纔片刻迥視銀海擎黛蠺
山􁀁屋處欠一到隠慮或致焦先慙順流鼔枻意甚快
風浪奚礙心澄潭故知羅巘草木茂枝姿葉態迎春酣
乃復寺旁構行館成事不説何勞談(己見壬午/叠韻詩)小憇弗
宿發青雀調御月面空花龕熾然今昔非今昔中邉食
蜜皆甜甘獨是結習寄吟詠屢賡蘇韻寜辭貪八州牧
同五斗祿(見蘇/詩)一長老商七不堪呼之欲出難想像但
聞其聲留谷菴(亦用/蘇語)
　　清寄堂
别館精藍側逕幽花木芬棲遲雖覺適供奉略嫌勤古
栢虬蟠影髙峰螺皺紋偶然寄清興流水與行雲
　　竹樓
竹裏書樓架竹為拂筵還入戛風枝恐人強與分賓主
故藉泠然一掃之
　　海門菴
倚壁為菴對海門絶無塵處閲髙奔山僧不用蓮花漏
自有潮頭報曉昏
　　逰焦山作歌再叠舊作韻
焦山侵尋亦有屋難傲金山獨在腹土為母子木弟兄
世人慣作響應聲太古以来大江水豈知較此與量彼
三詔先生如可起首肯吾言歎止止水流地而雲行空
誰論有是有非是維舟登岸又斯辰如来黙坐何修勤
無色聲香味觸法施檀禮足徒紛紜風旛不動自標偈
龍象變見皆成文吾方興属層峯雲下暎江色青氤氲
今新昔故冺芥蔕南疆北界誰區分東瞻海門詄蕩蕩
百川虚受胥平吞蓬莱方丈竟何處祗餘潮聲朝暮聞
　　甘露寺用張祐韻
心净冺羣象目空無㸃埃三乘于以閲四度底論来江
色翻禅壁山光落講臺衛公固扄鐍舍利也還開
　　逺㠶樓即景四首
清晨進舫攬焦山甘露紆臨卓午還東望青螺湧玉海
畫如我適在其間
来徃帆資一面風舟師破浪實稱工忽思駿馬馳山阪
控縦隨人此或同
舉目雲行與水流廓然俯仰契神投大江東去千秋調
　多把黄州誤潤州(寺壁勒明季夏言等大江東去/詞葢皆数典東坡黄州之作)
　重閣名同太液池(瓊華島北閣臨/液池亦名逺帆)織梭㠶影鏡中披即看浮
　玉原瓊島外苑何湏異視之
　　　登金山塔頂三叠舊韻
　塔頂應湏更有尖碧空在上獨稀兼㸔兹卓爾禅明示
　到此誰能意不恬風物江山原弗異詩篇今昔且由添
　了知未似東坡句却喜依他韻屢拈
　　　題鏡治齋
　浮玉大江裏行齋浮玉中
堯勲遵露冕禹徳慚(去/聲)卑宫不到塵埃處真教機象融省
　方闗治化淵鏡意何窮
　　　金山妙髙臺和蘇軾韻
　先我問誰登眉山玉局子仕朝七品官辭家六千里屈
　信往来間葢同逰戱耳忽愛浮玉峯嵬㠑江中起義取
　華嚴經名此臺如砥比邱擬徳雲談禅對棐几了了契
　心神朗朗出口齒斯誠逈出塵那更申盟水獨歩妙髙
間是是非非是效之者計愚似之者法死
　　策馬過鎮江府
揚子横江片刻過毘陵策騎度逶迱民情較昔尤相熟
馬足趨隨那厭多城有絃歌興禮讓户無滋擾自熙和
黄童白叟誠繁庶為(去/聲)計資生應若何
　　登城霞閣再叠舊作韻二首
運路襟烟郭横樓帶水衢助休度已義灑掃厪人劬登
攬寜無興安懐要有圖㑹歸惟北極禮樂盛東吳方抱
一　心欿那經萬口呼殷殷祝綏屢庶得四民蘇
詎可揚帆過登臨俯市衢四巡非一嵗三義眄千劬西蜀成偏業
南揚賛逺圖深謀艱伐魏遺恨未吞吴紙幣今仍走樓
桑昔罷呼城霞揭妙理勁筆備顔蘇
　　過艤舟亭不泊
南邦風雨是其常凉迫詢無害麥秧(邇日風雨作凉夜/凝微雪恐傷麥苖)
(問地方史/稱無害也)避濘漫嫌孤勝境迥舟再艤又何妨
石尤風送雨絲濛駐處猶遲十里通玉局艤舟予進舫
景情雖異地原同
淺水寜闗答庵主利風更異趁将軍畫亭舍是非無謂
早到圖休扈蹕羣
　　寸麥尺水
寸麥尺水猶無妨尺麥寸水亦致殃不是南来諮穡務
似兹委曲那能詳
　　沈徳潛錢陳羣来接因成是什仍各書一通賜之
二仙仍此候河濱三載相暌意更親郭泰李膺一烟舫
(二人同/舟而来)沈期錢起兩詩人飄然白髪都還健瞭爾青瞳
自有神筆力年華雖共老載賡知復倍清新
　　泛舟遊恵山即景襍詠
川路遥看(平/聲)見恵山䡖雲淡日蔚孱顔遄飛吟興於何
是祗在泉流峯峙間
烟溪暫泊換䡖舟兩岸麥苖綠似油致我欣然誠在此
寜徒留意為(去/聲)清逰
寄暢園中小憇遲􁓎紅梅白鬯春姿林泉别我三年矣
似曰無他祗待詩
精藍西轉有禅庵啜茗聼松(即庵名設竹罏/毎至必試茗)此最堪疊
韻寜辭綺語過前三三復後三三
　　寄暢園三叠舊韻
流引恵泉水一灣石橋過處敞軒閒樹遮洞以千年計
瀑出峽分数道潺趣為(去/聲)永哉暢非俗樂惟仁者寄於
山飬疴旋里人何在撫境愀然是此間(園為秦氏别業/去秋尚書秦蕙)
(田以病請假南還尋即在途不起/囘溯地是人非為増感者久之)
　　恵山寺再疊舊作韻
春氣濛濛潤岫螺花宫兼有古松羅青衣童子誰曾見
白足僧人此處多畫卷重教神晤㑹竹爐一為(去/聲)手摩
娑底須今昔頻量檢七識田中幻末那
　　圓池
圓池方之上堪輿含至理得氣擅清輕應較下為美
　　方池
方自圓流出非遥品乃低雖然甘不逮猶自勝梁溪
　　　自恵山䟦馬過無錫縣城登輕舟至水營即景襍
　　　詠
　錫山雲氣自南濃促返恐防春雨逄䟦馬烟塍不三里
　棼絲已是灑􁝽􁟩
　黔黎趨擁喜逾常所惜無端躪麥秧(萬民趨隨夾道竟者/有踐蹈麥苗不顧)
　雨笠烟蓑都不藉忍教呵禁警龍驤
　寜民自視廟堂謨豈繋尋常錫有無比户安和心實慰
　頌言那在謝蠲租
　城南盪槳下川郵烟意溟濛勢乍稠前指水營猶十里
　倩誰風雨畫歸舟
　　　駐蹕蘇州叠舊韻
　試言底事重時巡必在恩敷率土濱到處繼䋲仰
聖祖行春追賞奉
慈親迎鑾不較晴還雨(是日值雨萬姓雨中迎鑾歡呼/夾道不避淋潦益為嘉憐不置)賚
　老那分富與貧信是民情大可見由来十室有忠淳
　　　賜沈徳潛
　吳中今古老人科比似徴明定若何書畫雖輸詩勝彼
　功名已過夀如他逰山有興仍清健處世無争祗善和
　明説九旬有三嵗那更年格尚嫌多(徳潛老而始過通/仕籍時未以真年)
　(告故吏部履厯今當以八十九然徳潛實康熙癸丑生/今應九十三嵗此政東南士林宿望亦國家祥瑞何必)
　(更以老為嫌/故末句調之)
　　　凝懐堂再叠舊作韻
　行令駐葩瑵承
歡奉
鞠衣永同天下
飬時勅化工機供帳毋求備情田曲體微
璿題参妙義恒䕶慶雲輝
　　　獅子林叠舊作韻
　毎閲倪圖輒悦目重来圖裏更怡心曰溪曰壑皆臻趣
　若徑若庭宛識尋足貌伊人惟怪石藉知古意是喬林
　何堪摹卷當前展(壬午南巡曽手摹倪元鎮獅子林圖/弆藏林園今復擕倪卷来逰相形之)
　(下殊覺效顰不當因並/書于倪卷及摹圗中)笑似雷門布鼓音
　　　遊虎邱即景襍詠
　馬嘶小歩出金閶細雨輕風正不妨為愛觀民慢鞭策
　湏臾亦復到山塘
　河裏龍舟畫鼓鳴布商藉以獻其誠欲思返樸申嚴禁
　矯枉兼虞拂物情
　為門為逕我曽知若石若泉彼益奇開著雲窗聊俯暢
　四郊烟景總宜詩
　　　虎邱雲巖寺
　雲巖真是徳山雲古樹時花總浄芬求跡無珍誠畫虎
　㸃頭有石似疑黂竹聲繞砌通其響麥色盈窗致我欣
　那是司徒志逺處(志在逺遊王/珣伯逺帖語)千秋佳話付云云
　　　静觀齋叠舊作韻
　静觀猶是
當年額巖壑何曽占逈深却為不交絲竹耳堪知
宏藴地天心
　　　含暉山館
春山多淑氣巖館值来遊缻吐蘭心馥簷開栁眼柔王
祠緬曠逹謝句詠風流信美非吾事吾惟民隠求
　　虎邱寺四叠蘇軾韻
異哉金寳氣何以化岡嶺千秋鎮姑蘇改邑不改井溪
田帶秀蒨閭里暎清耿春氣入山塘已聞呌蛙黽奇傳
劍三千誰見飛出礦平石坐千人既博勢亦猛生公緬
講堂妙理元言騁葛賢有遺墓奮義志悲哽閲古過雲
烟不異一瞬頃調御趺花宫其心死灰冷我亦合忘懐
言詩興猶永四叠玉局韻聊以答風景聞有陽氷書蒼
苔漶石影後視今猶昔莫更鐫崖請
　　賜江蘇學政李因培再叠舊作韻
三年滿浙政兩任返吳邦惟是簡英逹将資化駁厖要
存心一敬莫詡手無雙為問羅賢網可曽獲二龎
　　逰支硎山叠舊作韻
依舊青山與白泉重来過眼又三年發硎那是庖丁刄
招鶴仍参開士禅舞為(去/聲)鼓琴同木石甜如食蜜徹中
邉設云佛法全拈出逺矣失之大不然
　　支公庵
支遁何曽遁硎庵尚有庵迹同羅什北心是慧能南馬
䟦仍山逕鶴歸帶曉嵐不殊覿面者松月映虚龕
　　寒山别墅
支硎一嶺過咫尺到寒山坐㺯流泉潔行尋曲棧閑心
因新霽喜幾趁片時間大吏稱馳驛(逰覽所至畧觀大/意即行尹繼善比)
(之馳驛看山然過而不留片/時閒適足矣謂之馳驛固當)俞哉為(去/聲)破顔
　　綠雲樓即目
便門進即綠雲樓(過支硎小嶺即寒山别墅園墻向由/園門入尚紆里許壬午逰憩命從園)
(墻開一門進門不数武/即綠雲楼益覺近便)拾級閒登楼上頭蔚翠麥田真
罨畫適来原在畫中遊
　　飛魚峽再叠舊作韻
石峽龍門似常㸔魚闖然息原入潭水飛即上雲天或
羡知名士抑希登籍仙留題意何属欲問隠居賢
　　馳烟驛戱題
髙人伏處(去/聲)必柴荆那識金根與翠旌萬騎馳烟縁驛
路似為(去/聲)斯日設斯名
　　對瀑再叠前韻
飛瀑恒面壁不言真得髓綺言邇覺多合以摐摐洗
　　題澄懐堂
借問澄懐處寒泉泉石間落來心與洗渟際俗全刪竹
戛琅玕韻峯開翡翠顔最宜棄閒地摛句卒無閒
　　清暉樓
書樓宛在水中央簷際波翻㶑灔光自是清暉供(去/聲)山
水成詩誰似謝家郎
　　寒山千尺雪三叠舊作韻
知者樂水仁樂山合妙撰斯惟石泉宦光若可起而問
應以是語為探源拘墟彼此執名象乃舍實道循虚詮
澄懐之堂暫憩息(在寒山/别墅中)餘興幽逕仍攀縁曲欄扶者
宛熟路澄潭注處成深淵釃流雖無三千尺同一雪色
鋪岡巒坐令亭臺疑瑶圃平㸔花木栽銀田香聞蓊濛
　不辨色訝至光福望海然聼雪有閣可虚擲便當摘句
　於其間
　　　聼雪閣三叠舊作韻
　滴水傾於海濕性直到底此雪千古恒其理如是耳溪
　閣尚未登早識箇間美既至坐而聼信足稱觀止弗忘
　者先憂暫凴者後喜摐摐皚皚中何今復何始邂逅託
　有因寤寐良無已
　　　遊法螺寺
　千尺雪上心已洗法螺寺中隨法喜肩輿旋轉入菁蔥
　萬里之間論尺咫我聞吹螺演三乘又云佛頂螺髻青
　色覔聲求盡邪道如見如来能不能
　　　四依
皇祖華山詩韻二首
　法螺西䟦馬雲表竺龕深有進亦云到無營孰與侵
昔題猶舞鳯春景入言禽别室青山對凴軒一暢襟
舜歌賡四度彈指嵗年深是日盤雲逕春風謖籟侵苔蒼
皴峙栢泉響答鳴禽峯頂孤亭在曽予豁逺襟
　　駐蹕靈巖三叠舊作韻
三載流隂瞬息中靈巖重禮梵王宫髙標穹塔依空住
右轉行廬有逕通虚室還生今日白春花又吐昔年紅
慿欄最喜晴明望綠蔚平疇吴苑東
　　臨湖榭
峯巔虚榭臨太湖太湖萬頃胸中俱東洞庭山正當檻
青螺一㸃鏡面扶廓然上下共澄澈遊與造物為清娱
吴顛越躓實蟻鬭水天千古寜差殊少伯扁舟都藉藉
彼何人哉名利徒
　　靈巖襍詠四叠沈徳潛韻
　　　館娃宫
四計惑吳心羅縠教歌舞容歩于何習或曰城名土蠡
獻子胥諌弗聼其言杜伊人詠館娃戒之在鑑古
　　琴臺
七絃實古器斯臺未恰然抑于闔閭代抑在夫差年世
遷猶月白人去餘泉湲但供幽客至曲肱時枕眠
　　響屧廊
長廊今弗見但餘山洞敞索然怒公孫何能為聲響殺
諌國必亡館娃久榛莽奚稱踏歩人足底佳音徃
　　涵空閣
石鼓天平南㠎嶫聳碧空一目可千里具區波㶑風有
名無其閣望若雲中龍豈必拘墟求縦觀慿離宫
　　吴王井
日東而月西一例噴峯頂不見古人汲猶照今人影詩
雅詠缾罍易象示繘綆却想歸愚翁當年此汲井
　　研池
研池涌研山一泓清波冷得名盖因境明如銅鏡青詎
縁習揮毫筆陣辨直横其下應何有波伏龍不驚
　　采香逕
子友為諷諌挟彈履濡露笑愚而不聼先入言有素徒
傳香逕名春風馡錦霧狸卑終見放三津歸日暮
　　　翫花池
　徳潛老始逹大耋歸棲谷方其未出時此振衣濯足凭
　池匪翫花為愛澄波渌八章四叠賡藉擬蘭湯浴
　　　穹窿山上真觀
　嶽嶽髙居祀
上真抒誠叩必以躬親太湖萬頃在襟袖穹窿億丈凌星
　辰不問長生崇羽士所希大有綏農民片刻成吟策返
　轡鄧尉香雪猶西鄰
　　　鄧尉村
　鄧尉村前萬樹梅半猶含朶半嫣開問他底事不全放
　應為今朝待我来
　崑軸前旬己見梅心憐鄧尉背人開誰知玉馬尋山處
　尚有香風撲面来
　　　鄧尉山恭詠
皇祖松風水月額再叠舊作韻
　逕入海為雪寺投寮是松蘇臺巡蹕四鄧尉仰
題重心各水如淡影當春互濃于斯名獨讓曽不介乎胸
　　　　右松
　既具蓊濛氣何妨淡蕩風擘惟蕾是綠舒或瓣逄紅山
　谷雪猶滿僧房春正融一聲清磬度雅思眄崔峒
　　　　右風
　託根既於岡寫影那辭水態是弄珠人品乃濯纓子逸
　格在横斜幽香徹表裏把擬問山僧可似曺溪㫖
　　　　右水
　浮動黄昏間不宿知宜月散采方森沉流香益飛越姢
　姢覩神姿青青定仙骨潄潤懐清芬賡吟無厭歇
　　　　右月
　　　鄧尉香雪海歌三叠舊作韻
　吾家山信誰家吾輿圖府志難考初安名立字各阿好
　咄哉史氏多傳誣姑胥省方已三度春風又拂鑾旗舒
　尋山問水乃餘事觀民設教有正模雖然詎可負清暇
　鄧尉一帶旄騎紆訂訛甄異弗重藉昔詩屢具兹遵途
化人寺亦仍小憩至理村旋(去/聲)發前趨不舟而泛香雪
海較之牙檣樂有餘其色真色目止觀(去/聲)其香真香鼻
静娱似置滕六于太湖配藜旁魄無同殊筆規墨寫勢
欲輸蘭薫檀爇庸更需清淺水復黄昏月于何浮動致
影疎那更逺憶大庾大了知近勝孤山孤前三後三薈
光福千秋萬嵗薌句吳千秋萬嵗薌句吳笑我叠韻無
已夫
　　石湖八絶句和王寵題周臣畫箑頭韻
吳中山水致人憐最愛石湖茶磨前萬頃烟波連震澤
一堤花栁繪春天
参政當年經濟流虚名肯與世沉浮立朝事業誠無忝
寓意聊斯託狎鷗
風静春湖玉鏡開北隣入影是郊臺狐卑雉傲偏誇勢
欲使東流直倒迴
亭子湖心昔日成周遭漪影漾檐輕三經攬景弗一到
弗到中饒不盡情(湖心亭非石湖舊蹟盖丁丑南巡時/大吏以備臨眺者然三度石湖曾未)
(一到其/地也)
何必牙檣牽錦絲輕舟蕩槳可前移一鳩呌為頻呼婦
雙燕飛還欲乳児
石湖詎較太湖強(海潮菴後倚巖石泉滙而為池/實半畆餘因鐫壁題之曰石湖)湖上
花龕若鳯翔設使山僧斯面壁當前法乳是津梁
一帶春山問景歸(是日自靈巖取道上方山/石湖一帶策馬歸蘇城)春雲時作
雨絲飛亂烟忽向峯頭歛迴望靈巖濯翠微
不少丹青鳥與花㨂金驀遇此披沙東郊烟景雅宜句
一例東京説夢華
　　詣
　文廟行禮
雨中歸茂苑
聖廟郡城隅(城文廟在/  西南隅)
崇像應䖍叩(太學神主甚合古禮亦闕里及此乃/崇像設然有其舉之  莫可廢也)入門
惟敬趨春堂烟織幕古樹露垂珠信曰有如化然而無
有乎
　　戲題滄浪亭
假山真水傍城闉結搆誠云清絶塵一帶隔溪列公廨
不知誰是濯纓人
　　過紫陽書院
書院泮宫後菁莪藉地靈學優乃從政身致在明經羣
秀其無忝老人尚有星(沈徳潛長書院是/日領多士跪接)明知艱歩履
卧理足儀型
　　望晴
兩日剛快霽一半復宻雨江國雖其常過甚亦致苦詢
稱弗礙麥恐出慰我語溝渠縱洩水根黄一二覩此豈
非傷潦即晴庶救補到處均赤子為之厪相輔
　　蘇州唘蹕作
霽景麗天杠水程發畫艭清晨别茂苑巳刻過吳江(縣/名)
迎送民情篤郊圻春色摐明将入浙境時邁亦予邦
　
欽定南巡盛典卷十二
欽定四庫全書
欽定南巡盛典卷十三
天章(乙酉/)　(浙江/)
　詩
　　入浙江境
一川不異舟兩省頓分郵風俗漸因别桑麻較更稠春
晴真是暢三載忽如流祗覺民情切惠鮮可忘(去/聲)謀
　　題煙雨樓
岩嶤無地起樓臺一棹宛從鏡裏來問孰宜烟更宜雨合
稱惟柳復惟梅韶光艷裔為屏匝漪影空明映座開錢
趙王孫詩與字(樓中有錢陳羣書趙/孟頫耕織圖詩屏)却因吟翫乆延陪
　　降㫖免浙省所有積欠並經過地方正賦十分之
　　　五詩以誌事
新正降恩諭江浙免積逋江省數實多(前降㫖免江浙/逋賦江南至一)
(百四十餘萬浙江止十三萬餘已不及十/分之一且又報有續完則較江省更少)南北已大殊
因加惠江南(昨經臨江省詢知所免災緩積欠淮北獨/多江以南纔三萬餘因將江蘓各属熟田)
(未完欠項概行蠲免並免水陸所經州縣本年額賦十/分之五浙省亦吾赤子懐保同殷且積欠又少用是并)
(例不應蠲之未完銀糓悉予豁除復/將經過地方新賦蠲半以均惠澤)浙省可忘乎入疆
再諮詢逋祇江南如更有續完者急公益加予漕欠及
借項寛免例所無此豈非在民爰概與豁除其經過正
賦十五蠲厥租休助庶以副歌頌寕所圖
　　賜閩浙總督蘓昌
楚粤曽宣績浙閩兹撫封外中乆敭歴聲望益舂容早
是心如水應知夀比松自當随蹕輦奕葉本從龍
　　賜浙江巡撫熊學鵬
西江儒素家兩浙撫安衙清慎勤無忝猷為守有嘉淳
風原在樸佳景漫求加識我慇懃意由來在漲沙
　　自石門縣䟦馬度城易輕舟至陳氏安瀾園即景
　　襍詠
艤舟䟦馬度由拳心喜觀民緩著鞭更有閲塘予正務
遂循溪路易輕船
夾溪萬姓喜迎鑾桑柘盈郊入畫看廿四槳過風㠶(去/聲)
　駛片時新壩到長安(即壩/名)
　壩隔髙低換綵舟綵舟致重櫓聲柔仍圖迅利筞予馬
　蓄眼韶光靣靣酬
　塩官三載重經臨兩字安瀾實厪心駐輦春風棄清暇
　果然城市有山林
　　　駐陳氏安瀾園疊舊作即事雜詠六首韻
　如杭第一要籌奠海塘瀾水路便方舸(前巡抵杭城由/陸路赴海寕閲)
　(塘今年舟次石門即從别港水道/前進先駐是園取便程急先務也)江城此税鞍汐潮仍
　似舊宵旰那能寛増我因心懼慙其載道歡
　隅園城角邉新額與重懸意在安江海心非耽石泉喬
　柯皆入畫好鳥自調絃有暇詩言志雕蟲不尚妍
　塩官誰最名陳氏世傳清詎以簮纓嚇惟敦孝友情春
　朝尋勝重(去/聲)
聖藻賜褒明(原任大學士陳元龍請老時奉園皇考書賜/林泉耆碩額以寵其行今恭    樓正中)
　來日尖山詣祈
　庥盡我誠
　書堂橋那畔熟路宛知尋既曲越延趣惟幽不礙深風
　翻花動影泉出峽留音古栝無榮謝森森青玉針
　園以梅稱絶盤根數百年古風度迥别時世態都捐春
　入香惟浄月來影亦娟閒吟將對冩消得意為延
　溪泛櫓聲柔溪涯有竹修獺時看伏翼(是園水/中有獺)魚並育
　槎頭似此真佳處無過信宿留觀塘吾本意詎可恣遨
　逰
　　　謁
　　海神廟瞻禮疊舊作韻
　庚辰之嵗潮趨北柴石塘工重(去/聲)事修亟籲
　施仁斯益切不更(平/聲)為患即
　貽庥漲沙雖縱聞増渚汛水無過幸晏秋
　廟貎欽崇緬
皇考中亹未復祗懐愁
　　　賜浙江學政錢維城
　化民惟在學取士要通經詎在工文采還當屏濫形湏
懸虚鑑朗莫負舊氊青扈蹕常賡韻何殊侍内廷
　　命添建海寕縣城石塘前坦水石詩以誌事
柴石兩塘工前巡大端定(前巡閲視海塘時有以老塩/倉一帶柴塘恐難經乆請易)
(柴為石者及親臨度視則塘内沙活不可下樁再移内/移十丈雖工作可施勢必毀棄田廬未弭患而先殃民)
(又豈保衛之道因决意修築柴塘勅部議増薪/值俾採購裕足並命添置坦水簍石捍䕶隄根)兹來重
相視事無不用敬念兹古縣城萬民所托命城南即石
塘魚鱗固綿亘但潮今北趨已近塘根迎坦水縱両層
潮來惟一賸設使乆盪激塘根將致病去嵗雖添建六
十丈而竟尚欠乆安筞俾増一律稱(去嵗撫臣請建坦/水六十餘丈止就)
(險要而言于全塘形勢尚未籌及因命増建四百六十/餘丈並視二層舊坦之樁殘石缺令補易繕完使䕶塘)
(根永資/鞏固)殺(去/聲)勢䕶石工費帑吾寕聼何當復中亹額手
斯誠慶
　賜浙江督撫及其属吏食詩以言志
入疆雖曰慶土地豈其宜(嘗謂孟子此言或可行于其/時實難行于千古然奪彼與)
(此即當時亦覺難行且若/皆宜慶者將以何地與之)聊以肆筵惠酬斯執役疲所
嘉民弗課實慰我深思休養富而教朂哉賢有司
　　塘上三首
尖山將往閲潮淤塘上清晨發歩輿一帶堤根皆囓水
撫斯安得暫心紓
魚鱗誠頼此崇隄隄裏人家屋脊齊土備却稱守重障
(土備塘海望所修欲以為重関保障夫石塘外如果可/為重障尚可今為之塘内且置人家于外豈有土更堅)
(于石之理譬之防盗者舎墻/門而扃屋扉甚無足取也)一行遥見枊烟低
竈户資生釜海存刮沙煎滷事牢盆茅棚蓽竇何妨覽
欲悉吾民衣食源
　　登尖山觀海
岧嶤浄土普門憑觀海因之棧道登愧我敢云希績底
奠兹惟是頼仁能臺臨上下空無際舟織往來波不興
俯視塔山資射浪謾言沙漲有明徵
　　視塔山誌事疊舊作韻並示地方督撫及司事者
壬午視塘後沙漲伸如翼不乆復致坍溜仍塘根逼自
兹月據報(壩基下有䕶根石簍前巡臨閲時沙漲掩簍/㾗四尺許因命標誌其處騐増漲尺寸浙撫)
(每月/奏報)時緩亦時急即今石簍下又見漲沙立較之昔立
　標乃更増五尺(沙漲時有贏縮兹親臨勘騐較舊誌復/増五尺大吏皆謂江海效靈然坍漲靡)
　(常實不敢即/以為慰也)效靈漫致頌安保無更易夫惟君與臣均
　有安民責為民籌保障可弗此心悉何時沙坂堅魚鱗
　易條石惟俟
天黙佑斯實乏良䇿
　　　閲海塘再疊舊作韻
　依舊潮頭近逼塘
貽謨昔日計深良(自乾隆戊寅後潮勢復漸趨北亹恃魚/鱗大石塘及坦水竹絡壩為鞏䕶益仰)
　(實為皇考定制/    萬世永賴)
成規敬守修柴石(先是建議者擬易柴塘為石工壬午親/臨相度塘下活沙既汕澁不受樁而内)
　(徙又妨田廬因命専修柴塘且増料/傎其條石各工随宜加甃俾資桿禦)古語誠符變海桑
　(南坍北漲北坍南漲惟浙省/為然盖無百年不易之事)思復中亹亦過(平/聲)望便由
　故道敢私慶盡人事俟
　神庥耳蒿目一勞念未遑
　　　觀潮四首
　鎮海塔傍白石臺觀潮那可負斯來塔山濤信湏臾至
　羅刹江流為(去/聲)倒迴
　槖籥堪輿呼吸随混茫太古合如斯伍胥文種誠司是
　之二人前更属誰
　候來底藉鳴鷄伺朔望六時定不差斫陣萬軍馳快馬
　飛空無轍轉雷車
　當前也覺有竒訝閙後本來無事仍我甫廣陵辨方域
　(枚乗七發觀濤廣陵之曲江注未詳其所在後世乃指/浙江為曲江以浙江濤廣陵濤溷而為一盖未深考漢)
　(書地理志餘杭属㑹稽而不属廣陵相習傳譌耳且如/篇内伍子之山胥母之場並在吳境于揚于杭皆風馬)
　(牛不相及尤難强為比附因/作廣陵濤疆域辨以正之)漫重七發述枚乗
　　　至杭州詣
皇太后行宫問安有作
　鹽官先往為籌塘舊路
安舟奉
夀康百里郵程至卓午兩朝
食履慶増常撫兹鄽市誠殷富益為(去/聲)黔黎計乆長咫尺
　西湖清且麗承
歡雅足答韶光
　　　恭依
皇祖巡幸杭州詩四疊韻
　深宫晏處敢求安吏治民生厪省觀寕海未兹駐巡駕
　海寕先彼莅鳴鑾魚鱗塘欲石圍固(魚鱗大石塘屢/接築以期鞏固)雁
　字灘希沙漲寛此是來遊最要務詎縁山水覔清歡
　　　賜錢陳羣
　王帖一旬猶過之(羲之帖足下今年政七十/耶陳羣今年八十嵗故云)來迎喜重
　(去/聲)晤龎眉杖朝足領羣仙列從政仍教一子随(陳羣子/汝誠適)
　(扈蹕/來)商𣙜古今闗治亂咨詢風物度淳漓我閒却是卿
　無暇合為(去/聲)催賡攬勝詩
　　　韻玉館(杭州行/宫内)
　前度教栽竹今來萬个强故知功獲倍(南方種竹最易/北地所不逮也)
　恰與嵗俱長安得三庚至坐披滿意凉清風簷際度彈
　是子登琅
　　策馬登吴山
　策馬登吳山撫今並攬古金主寄遐懐宋帝守偏宇離
　宫蹟乆湮殘碑委榛莽茍安忘中原處堂亦何取江湖
　仍江湖曽㡬荆凡覩衢市日繁富為之厪相輔必也臻
　大當詎其在小補
　　　瑞石洞
　吳山臨絶頂石洞在其下捨馬盤輕輿因循輿並捨峭
　蒨奥窔間蹀歩窮幽冶怪狀疑鬼神虚勢若廡庌盡態
　復極妍誰能辨炙輠畆半得小亭天池一杯㵼設使導之
　流何異香罏者
　　　四依
皇祖吳山詩韻
　崇岡俯視見西湖氣接三元上景衢設使畫家為設色
　定湏粉本夏侯圖
　　　飛來石
　何處飛來此處栖玲峯想自聖湖西翩􁭧漫擬嗤無翼
　何悟南華大小齊
　　初遊勝果寺
紺宇鳯凰(山/名)上曹溪初問津佛無六塵染僧喜一時新
(地方大吏施/檀為新廟宇)竹䕶山腰路花榮殿角春排衙稱有石(見/志)
(書/)浄地恐非倫
　　澄觀䑓
鳯凰山上有髙臺題以澄觀記剏來湖水鏡光自西湧
江潮帶影日東迴澄懐觀物真超矣得意忘言亦快哉
訝到水晶宫觀表更于何處惹塵埃
　　觀潮樓
前度沙平漲樓原陸地陵(壬午登晀時樓前漲沙頗逺/江船不能近岸多以牛車輓)
(運今來則江水近在隄下舟可泊塘盖逺則衝囓無虞/而艱于估舶近則帆檣稱便而潮溜或侵塘根似兹遷)
(漲靡常益為/全塘厪念)今來江又近舟可跨欄乗變幻有如此晏
清竟底憑水師呈技藝(總督蘇昌攜閩省水師于樓前/呈演水操諸技頗為嫻熟因行)
(賞以/奬之)行賞命旌能
　　晴
夜半問隂晴報曰雲垂宇昨近臨茂苑頗覺霪春雨登
　舟始開霽逮兹六日許宜暘乃利農麥菜資曦煦何處
　不籌穡為之心憂鼠朝來西南風密雲散如縷農父笑
　迎鑾此樂吾同汝
　　　閲武(杭/州)
　詰戎要務政攸闗駐蹕宣程執㦸班列陣旌旗特親閲
　統軍甲胄搃躬擐練方有勇誠斯謂安不忘危厪此間
　那似建隆誇偃武春風惟是賞湖山
　　　昭慶寺
　錢塘西北隅律寺接通衢六度守毘苑千年對聖湖繞
　階馥忍草出屋鬰禪株
慈夀山齊永誠哉昭慶符
　　　大佛寺題句
　昔圖黄龍佛已謂大無比今遊石佛山大佛實在是一
　面露堂堂滿月光如洗我聞芥子㣲湏彌納其裏熾然
　無昔今咄哉那彼此
　　　遊黄龍洞
　舊識山隂路重尋春仲天樹藤他作體巖卉浄為娟䕶
　逕饒修竹繞階泌冷泉曽經圖丈六(洞有石佛像壬午/南巡遊此親圖其)
　(像成幀系贊􁛑池/並命摹勒石壁)丈六祇如然
　　　紫雲洞口號
　春暄攀陟汗流漿牝洞入纔迫體凉却上丹梯不數武
　轉温仍欲換衣裳
　　　題六一泉
　嶼山西南隅云有六一泉三度曽未臨寄興託吟篇今
　來稱潔葺用備小憩延適自西泠(橋/名)過路左實近便遂
　與一蹀歩花竹誠翳然竒石貯天池清泠如鏡圓誰當
　此濯纓因之緬昔賢蹟縱有顯晦境固無變遷獨是亭
　軒者微嫌踵増妍歐蘇肯斯乎不能無疑焉
　　　詣聖因寺瞻禮
皇祖神御殿
　南邦六度事
虞巡
神御今猶瀛嶼垠翹
殿三年思
聖軌見
牆一脉切
天倫百王屈指誰同德四海傾心永戴仁䝉業貽庥益欽
　若自惟何以
憲章循
　　　恭奉
皇太后至聖因寺行宫駐蹕作
　西湖行館聖因傍三載重欣奉
夀康節值閏春駐韶景地呈佳境萃
天慶一隄柳色間花色四面山光入水光更喜快晴宜麥
　菜餘閒消得有詩償
　　　浄慈寺瞻禮
　古刹南屏明水涯畢轃紳士祝
延釐依然波浄連天浄可識佛慈即
聖慈春物薫馨含慧業名禽宛轉入聞思誰云儒釋非同
　道似此傾誠豈不宜
　　　小有天園
　花木昌如候名園小有天面湖澄浄影背嶺蔚晴烟何
　礙髙樓起翻成一覽全興心尚龍井詩就便鳴鞭
　　　龍井八詠
　　　　過溪亭
　溪云不過忽成過一笑名因二老留有意無心設相較
　(不過属有意/過属無心)過贏不過兩三籌
　　　　滌心沼
　雲棲己有洗心亭龍井復傳滌心沼滌之洗之名太紛
　不及無心自了了
　　　　一片雲
　片石􁫧瓏依碧峰英英常帶岫雲濃山莊别室斯津逮
　(避暑山莊有熏山皇祖御題一/片雲額在延    館東偏别室)對此依然仰
聖踪
　　風篁嶺
聼曲曽聞絶勝(去/聲)絃老枝介介穉娟娟分明好是三春
景忽訝清秋籟颯然
　　　方圓菴
數椽敝屋號方圓立字安名属偶然何事南山誇博學
方圓娓娓著言詮(南山僧守一有方/圓菴記米芾書之)
　　　龍泓澗
石欄四面一泓清可數鬚眉鏡影呈流出細渠原足底
山根聞作半天聲
　　　神運石
詭石狰如偉丈夫遥年題識半糢糊新詩業已行行􁪈
曷不由今視昔乎
　　　翠峯閣
翠峯却是新成閣前度遊情祇目前問水尋山付餘事
觀民察吏勅機權
　　上天竺法喜寺
盤髙下龍井入妙造西峯仍是諸天上䖍瞻滿月容春
花紺宇䕶古樹翠隂濃不二門惟此那分教與宗(咸淳/臨安)
(志郡守沈文通以教/易禪故末聨及之)
　　過三天竺口號
一天竺耳乃稱三似属岐談實理談譬以人身心情性
是分是合是瞿曇
　　賦得春蠶作􁐇(得同字八韻題/試浙江士子)
候占春駘蕩功盛浙西東有女柔桑取惟蠶作繭充寒
暄騐曉夜蛹螝辨雌雄飼浴勤民舎繹繅倡后宫室温
防冷逼箔岌擬山崇經緯不言表樞機黙運中鮫人空
説巧園客那稱工比似抽思者成章畧或同
　　虎跑泉用蘓軾韻
二虎來跑泉湧上至今稱泉其名仰試問此事信也無
不過竒談供抵掌東坡頗透如來禪云何唯唯随影響
末後一句原不凡迥絶世間徃來想(即用蘇/詩意)
　　瞻禮六和塔作歌
出山策馬循江干窣堵遙見青雲端旋到捨騎入塔院
屏營瞻禮心神寛鎮江初建憶北宋時方一統歸提封
詎知九世忽南遷徒供紹淳遊賞用昔年我實親曽登
睫眼條歴最上層江海全勢在指顧兹弗躬臨意以憑
漫言見表知其裏由來我亦増年矣
　　開化寺疊舊作韻
枕巖紺字鬰嶕嶤雖事􁛑嚴逺市朝鳥雀聼經皆宿慧
風旛説偈自髙標山雲不雨峯猶濯閏月當春景益饒
穹塔六和建初宋為安民庶鎮江潮
　　雲棲寺冄疊舊韻一律
萬緑瓊竿叅漢青十尋枝見下亭亭此中尋路一時到
教外無言六字聼(是寺僧以念佛/為務不叅禪)坐對溪聲流不盡了
同山色峙常停道塲開後於莬避(誌稱其地人跡罕至/明僧祩宏結菴後虎)
(不傷/人)借問山僧具底靈
　　理安寺
環繞七峯處合流䨇澗間棲真適歸逕掛衲(寺中齋名/見武林梵)
　(志/)便尋山詎亟一遊興圖消片刻閒凴欄挹蔥翠可以
　謝躋攀
　　　用張祜杭州孤山寺詩韻
　湖中峙玉岑可以空(去/聲)禪心佛自超六度僧還論五隂
　瑶壇接天浄舎利影波深随歩香風遞依稀薝葡林
　　　清漣寺觀魚三疊舊作韻
　䟦馬蘓隄上㡬閒尚有餘隔松聳瓦獸穿竹敞扉魚己
　是知途逕聊當湔袂裾翠鱗仍牣若玉鏡自澄如潜合
　六根浄浮成八體書不湏聞梵貝對此即禪歟
　　　三和
皇祖靈隐寺詩韻
　冷泉繞曲曲鷲嶺矗峩峩襟帶有如此清凉那見多雲
　居懸月地塵跡掃風蘿分付庭前柏記予四度過
　　　韜光菴疊舊作韻
　竺菴猶隔㡬重林雲隐西廂路入深借石為闗誰許敂
　引泉接竹逓相斟上方殿塔寂鐘磬下界湖山自帶襟
比喻漫同虚室白箇中祇合證無心
　　柏堂再疊蘓軾韻
聖因之右嶼山前陳跡空尋竟漠然廣化那存當日寺
天嘉空紀建時年有為一切法如夢無盡雙株指可傳
太乙荒基一再詠(西湖志柏堂廢/基在西太乙宫)欲呼玉局與談禪
　　竹閣再疊蘇軾韻
兩翁(謂白/蘓)遺蹟辨疑然那更追尋堂與軒千載月明來
鶴伴四時風颯動龍孫勝遊何必思蕭寺逸格仍看
䕶野村真者在前應擱茟却因觸興未忘言
　　漪園
一園倚南嶺十畝占西湖盪槳到門第開軒眄畫圖鳶
魚機表察花柳鏡中鋪有術如觀水誰能捨此乎
　　遊小有天園登絶頂
最愛南屏小有天登峯原攬大無邊易詮藉用還司馬
琴趣那能效米顛(峯頂勒司馬光書家人卦/及米芾大書琴䑓二字)百卉都知
鬪春莭(翼日/清明)千林乍欲歛朝烟菁蔥峭蒨閒探妙比似
仇池然不然
　　留餘山居
南山北麓有山居早識清幽試訪諸犖嶨竒峯中進輦
砰訇懸瀑近濺裾千林黝藹藏濃霧一氣空濛合太虛
不盡興而便言返吾原毎事欲留餘
　　聼泉亭子
題額不經想有泉實入聼武林傳梵志無復見蘓亭
　向題山居亭子曰聼泉兹偶閲武林梵志則載東坡
　所榜聼泉亭在法相寺里許沿塢而上云云正為此
　地蘇亭雖不可考而我心同然彼已先得之矣因並
　識之
　　吟香别業
斷橋盡處孤山左范撫池亭早就荒(事見前/巡詩註)雖是葺新
為勝賞却因易舊曰吟香㡬迴攬結全非候(盖以池中/多蓮吟香)
(之名由是而得然/春月非蓮候也)無乃稱呼特好(去/聲)祥似此山明兼水
秀便勾留亦定何妨
　　題放鶴亭
一嶼湖心聳絶竒問誰雅合此居之墓門詩裏有佳句
隠士傳中無愧辭可是寒梅猶手植欲招野鶴識心期
由來肥遯終非遯両字逋仙萬古知
　　題西湖十景三疊舊作韻
　　　蘓堤春曉
春來萬物喜昭蘓正值巡方蹕駐吾䟦馬長堤頻按轡
韶光輝暎両邊湖
　　　柳浪聞鶯
輕風萬縷弱揺金披不知寒望轉深乍聼緡蠻尋不見
繾懐宵雅詠遷林
　　　花港觀魚
平鋪設認港如練亂簇當知魚即花不辨乾淳當日蹟
杭人猶説舊京華
　　　曲院風荷
緑水漣漪細皺風為瞻題額想花紅遄飛逸興昆明上
夏月揺光正此同
　　　雙峯挿雲
一雙長劍倚天垂雲作衭襓片片飛宇宙以來便有此
那稱歐冶破堇時
　　　雷峯西照
斜陽一照本無意古塔七層浪有名恰與静慈作屏障
赤文豎竪復横横
　　　三潭印月
恒沙常轉法王輪潭月偏標清浄身識得西江汲一口是
中非果亦非因
　　　平湖秋月
春和駘蕩正油油逺矣秋蟾弄影柔却是平湖自千古
豈知今昔有遷流
　　　南屏晚鏡
月色罘罳清暎屏南風送得夜鐘聲時巡展義率由舊
政化無煩在屡更
　　　　斷橋殘雪
　麥色佳因䕶雪餘斷橋冬景眼前如行春所喜情田好
　老㓜歡欣擁蹕輿
　　　西湖行宫八景重詠
　　　　四照亭
　南來逐處仰
堯巡四柱幽亭冠碧峋從識憂民
聖皇照絶勝避世隠人淪
　　　　竹凉處
　猗玕新粉欲霑衣曲處通幽㡬个稀春日暄妍静風籟
　何來拂靣嫩凉微
　　　　緑雲逕
　喬林羃嶺蔚英英四季那知謝與榮不向山隂更移歩
　恐妨鶴訝客來生
　　　　瞰碧樓
　迥樓特地背孤山明聖湖光襟袖間底識與民同樂處
酒船一任往和還
　　　貯月泉
平湖秋月乆聞諸輪尺山泉印亦如最是南禪提要句
小非嫌窄大非餘
　　　鷲香庭
髙出庭簷始有枝天香疑是月中披何湏漫惜非秋莭
㑹取根塵未現時
　　　領要閣
山色湖光應接忙閣中領要足徜徉然予却未忘拈句
名畫輸他印識梁(梁清標最為賞鑒家然于書畫佳蹟/惟用觀其大畧印從未見著語故戯)
(及/之)
　　　玉蘭堂
王維文璧地皆異李白江淹夢亦虚千古西湖付批判
底湏多事更吟予
　　喜晴
逾旬幸值晴一雨審何妨昨宵勢頗綿清曉醸微凉過
甚傷麥菜兼虞害蠶桑以此切切愁崇居不敢康日出
忽聞霽雨止雲漸昻然時猶聚㪚卓午乃盡藏按轡徐
觀民佳與農夫慶有喜乃真喜寕因賞景光
　　敷文書院再疊舊作六韻
湖山孕靈處憂行(去/聲)不憂文詎尚三都賦誰批五鹿君
甄身貴方正績學要精勤盧植刋碑在戴凴奪席聞崇
儒臨帳絳程士駐旄紛何以對休命佇惟佔畢羣
　　策馬由南屏復至天竺
敷文幸書院崇學勵士英天竺謁梵宇設教順民情(浙/民)
(敬奉天竺大士朔/望尤盛雨𤾉必禱)况予昨望霽可弗謝快晴策馬下松
嶺(書院在萬/松嶺上)遵陸過南屏漪園小有天概弗翠蹕停取
道丁家山不過廿里程菜麥暄曦光襍然皆向榮蠶事
雖未興柔桑亦已萌攬結足怡心非闗山水清是日值
香市(是日/月望)更弗嚴蹕驚駢填老與㓜都増喜色迎如如
瞻大士朗朗通吾誠設再十日霽春収庶有成
　　靈隠寺仍疊宋之問韻
五字特嶤嶤千秋属和寥兩章笑多事一滴欲増潮緬
想驀然過重尋去若飄都成佳話許漫惜勝期遥過雨
花如笑經冬松不凋原來符道趣那得惹塵囂識取冷
泉畔橋為信度橋
　　水樂洞
八音獨無水一洞乃兼全激石纔越若摐金恒繹然竹
絲匏有壊土木革非堅不待太師作千秋角徵絃
　　理安寺
儒釋雖殊道理安原實同為咨學佛侣何以繼宗風澗
水環門浄山峯暎座崇摐然聲與色箇裏不空空
　　再遊雲棲
雲棲最愛幽而樸每至西湖必両來依舊矮簷環曲堵
底湏香閣聳琱䑓舉頭竹宻藏峯峻撲鼻蘭馨過雨纔
合掌闍黎不饒舌真言六字已云該
　　再登鳯凰山
鳯凰山豈鳯凰遊態實翩􁭧麗且遒湖景當春竒畢獻
海門浴日勢全收難尋建置錢還趙何論廢興夫與句
設以來巢擬阿閣不増吾喜祇増羞
　　排衙石口號
致譏幸不同松下曠覽真教窮海涯我自觀民勤露冕
豈資卷石為(去/聲)排衙
　　再遊瑞石洞覧古
石洞真看以石竒飛空矞若瑞雲垂訝如欲墜忽然住
已似難前又可披􁨦窱森森通地穴澄泓處處貯天池
禁山南宋無人到賜第居然獨属誰(青湖襍志瑞石為/南宋禁山惟韓侂)
(胄得賜/第云云)
　　再遊龍井作
清蹕重聼龍井泉明將歸轡啓華㫋問山得路宜晴後
汲水烹茶正雨前入目景光真迅爾向人花木似依
然斯誠佳矣予無夢天老那希李謫仙
　　杭州啓蹕迴鑾之作
武林門外候蘭船旬日盤桓合命旋指數(上/聲)流隂迅稔
冉情知勝處戒留連江工塘壩籌悉定民事農桑期恐
愆勤爾農桑湏盡力莫更依戀蹕途邉
　　再逰烟雨樓
南去北還半月餘滮湖樓閣祗猶初墨辛夷縱花全謝
紫碧桃方朶艶舒(是處見紫碧/桃花特鮮艶)波態含烟欲藏舫雲容
醸雨正如車循名奚要惟晴好念在蠶筐與麥鋤
　　三和錢陳羣田園襍興詩十首
詩篇來往達音聲前席尤欣晤耉成曰善頌卿思古者
不忘規我厪民生
肩輿弗許逺近催喜過新年八袠開民數無央覲鑾路
就中遥識地仙來
清短身如愚也柴當年給杖重(去/聲)扶來相逢一别三年
話不覺金猊篆已灰
問汝林居更底勞每逢賡韻首應搔(陳羣雖居林下每/得新作常和韻以)
(進故以此/句嘲之)即今三疊田園興一例還當報木桃
詎必鄉田藉自畦潤身原以德充肥不妨春冷常朝出
或遇山佳定暮歸
晏眠誰斥入朝遲娛老那虞生理微子貳地官身里俸
豈同寒士論潛飛
鄉居想復濟貧寒未肯君恩身受單更有餘閒問風景
南湖春水暎心寛
老伴詩人沈與錢清詞麗句答芳年為詢北阜竹梅月
何似南樓烟雨天
于公門巷豈嫌低歸省還聼琴轡飛依蹕却因勤供奉
肯教婦子一家圍(陳羣以老侍從迎鑾後即随扈行在/特命其子汝誠先還家侍母俾得歡)
(聚庭/闈)
石湖髙致寄冬崧潤筆應知藉酒醲三十首中和十首
(范成大田園襍興本三十/首陳羣所和三分之一也)想因詩興偶然供
　　夜雨(閏二月/廿二日)
纔方盪槳返南湖興託湖樓烟雨圖入夜􁝽􁟩却頻霔
滿川㸃滴乍平鋪問誰司化真竒矣廼善循名若此乎
適可宜晴多未可恐妨織婦與耕夫
　喜晴二首
水風㕸㕸拍舟鳴吹散吴雲喜快晴夹岸菜花與桑葉
宜暘總覺愜予情
鳩已無聲鵲已鳴所希繼此浃旬晴農夫織婦歡迎蹕
爾我同斯悦霽情
　
　
　
　
　
　
　
　
　
　
欽定南巡盛典卷十三
欽定四庫全書
欽定南巡盛典卷十四目錄
天章(十/四)
　　乾隆二十　年乙酉
御製古今體詩
欽定四庫全書
欽定南廵盛典卷十四
天章(乙酉/)　(江南/)　(山東/)　(直𨽻/)
　詩
　迴蹕至蘓州
廿日如杭来往途翠華迴復駐姑蘓一天霽色皆喜色
萬姓難誣實不誣瞻就何曾有所避遮留寧忍弗云俞
(近行宫門有數十老民叩/請多留數日心甚憐之)甫来已自戀将去赤子於親
定豈殊
　　再逰獅子林
夲擬行宫一日閒念民瞻就䇿天閑(是日夲欲駐蹕不/出以便民瞻就故)
(特命駕一/逰獅子林)寧論龍井煙霞表(若論湖山佳景則/固逺遜龍井矣)却愛獅
林城市間古樹春来亦芳𣗳假山嵗久似真山小停適
可言旋耳寓意非因暢陟攀
　　出閶門復逰西山諸勝遂駐靈巖得十四韻
五日駐金閶從民願覲光寧宜耽室静非為(去/聲)攬山芳
日日徐鳴轡依依近捧裳覩兹親切意益厪養教(平/聲)方
城市過繁庶村亭接短長麥纔吐穂綠菜遍綻花黄硎
憶支公遁泉臨趙氏莊巖葩争染繪林鳥各調簧春暖
雪猶落澗飛千尺强法空螺自現寺具四禪匡小坐情
何戀一遊興足償范園便仍憩吴館近相望擬宿三更
月聊成五字章青蓮如有問来去兩俱忘
　　白雲泉四叠白居易韻
山腰清泚噴靈泉白傅當年好是閒一覽便行不烹茗
恐妨煙火溷其間
　　上方山楞伽寺
路便楞伽又朅来峯蔵隂霧記前迴目欣春景兹酣暢
心與吴雲共豁開出樹依然標峻塔臨湖那藉起層臺
莫釐翠色在襟䄂興托髙岑有别裁
　　遊石湖再叠舊作韻
石湖宜雨復宜晴都為(去/聲)山川秀且清詎彼畫家能爾
貌縈予懐者最民情㡬層峯色背檐挹一片波光面座
迎小坐因之憶成大愛他詩格頗遒平
　　逰虎邱雲巖寺
雲巖重至不因山露冕因民瞻仰顔虎阜松篁晴益蔚
劍池蹊逕昔原閑生公願力依稀是短簿風流想像間
遍野黄金菜花茂今来真不負躋攀
　　再叠髙啟虎邱次清逺道士詩韻
清逺非凡人生殷而逮漢四海為遨逰有似仙籍竄曽
擕沈恭子虎阜來登翫危磴陟嵳峩平湖俯𣺌漫清辭託
鬼神古格冺崖岸常聞子不語怪力與神亂顔(真/卿)李(徳/裕)
皮(日/休)陸(龜/䝉)軰毋乃失以半豈其意别寓曠懐偶紓散青
邱千載下險韻和一旦而我復何為兩度掞吟翰吟罷
忽怵然或有同髙歎設使登廟廊寧不資日賛
　　蘓州啓蹕作
翠華五日駐蘓城適可平明返蹕旌展義兼應臨白下
省耕要欲趂春晴攀留親意過(平/聲)尊意觀察民生即我
生却是尋常無戀者不能無戀此輿情
　　逰寄暢園疊舊作韻
勝地寧當目送鴻屢来熟路自知通一橋横駕琉璃上
数字廻懸琬琰中景到春前畫不若境惟塵表句難工
書堂小憩傳清蹕欲趁佳辰禮梵宫
　　漪瀾堂叠前韻
泉上呀庨宛有堂髯仙題額特輝光源頭如在若氷洞
波面看成大塊章木榻横陳一泓映石欄周繞四圍方
未能久此耽清賞祇有勤民厪念長
　　若冰洞
靈泉本有源嵌洞自為丆夏凉冬却温徳水無増减伏
脈復淙津水洊至習坎釃為方圓池净碧圍朱檻前度
與今畨流隂信荏苒不遷者固存谾谾及澹澹草堂何
處尋髙風緬宋湛
　　艤舟亭再叠舊作韻
髯翁遷八州浮踪不繫艇其不遷者存至今遺佳境當
年艤棹時水流人自静倜儻緬髙風徘徊發清省孤舟
野宿際(東坡有除夜野宿常/州城外詩盖即此意)逺火殘燈景(櫽括蘓/詩意)屈短
奚足悲信長詎非幸棲禅固翁志想亦心所肯松竹益
深邃鐘磬時泠警堂堂坐金仙伏魔那用猛雖曰此頻
来而每興懐永得句便解纜五兩揚帆影
　　自丹徒跋馬至象山渡江駐焦山
三度駐金未駐焦(辛未丁丑壬午往来渡江皆駐/金山焦山雖屢到曽未一駐)隱虞
頓置笑松寥(菴名在/焦山)廻鑾得趁一時興䇿騎偷逍十里
遥(是日較至金/山近十里)信是無雙棲净域還因有暇陟崇椒水
天俯仰惟空濶小矣奚稱隱士招
　　鏡江樓
有象皆呈照無風亦作瀾何妨大圓鏡遂凭一層欄雲
散髙空净湖来兩岸寛金山即蓬島訝却向西看
　　曠觀堂
構屋古譙尖曠觀暢六兼雲開繪春麗風静冩波恬天
水無邊濶蛟龍一任潜述懐誰雅稱(去/聲)花筆緬江淹
　　髙資港詠古
京口東辭舫石頭西問郵髙資今有詠庸主昔無憂一
旦燕兵過千屯明甲収(謂守将童/俊迎降)孝孺乏畫䇿割地是
佳謀
　　慧居寺
梵宇寳華陽莊嚴殊勝常石壇授五戒銅殿壓諸方庭
有禽聼唄厨多鼠守糧(香積中多鼠呼之即至而/不耗糧盖僧雛飼養者)謝參
黄蘗拂期結白蓮塲輪演無生法燈傳不盡光廻輿渡
耨水清磬尚悠揚
　　逰棲霞山疊舊作韻
三載重来逰攝山紅霞棲見碧峯間南齊古寺依然在
建業名區好是閒付與僧人坐享逸登其鳥道歩忘艱
騁懐逰目湏臾得長此非宜大合閑
　　武夷一曲精廬
名山初歩未云深峯有神姿泉有音比似武夷纔一曲
許多竒境自兹尋
　　太古堂對泉有作
座對白鹿泉有堂名太古泉髙與座平逰魚清可數漸
下滙小池亦復侵堦礎求仙固誕事招隠徒虚語緬思
羲皇来不改者惟汝
　　春雨山房
行春今日喜春晴總為(去/聲)民間桑與耕分付山房斯實
好再三不用善循名
　　用劉長卿棲霞寺東峯尋南齊明徴君故居韻
世殊數百載厥宅訪何從但自存髙致無妨問故峯入
雲尋玉徑鐫石現金容春日重臨寺六朝尚有松影標
霞際塔聲落講時鐘唐吏將齊隠㤀年任相(去/聲)逢
　　夕佳樓
面山則然背山否向西更喜開窻牖山氣日夕斯益佳
霞蔚嵐蒸入虚受悠然之意真不凡取以名樓聊亦偶
柴桑平原出處同吁嗟於我誠何有
　　萬松山房
餘杭亦有嶺田盤亦有寺兹以山房稱四隣延古意春
濤颯似秋蒼幹老益翠時閲南齊流艷任山花媚落落
如有云誰此同氣類
　　戱題般若臺口號
般若即空還即色石臺非古亦非今山僧舉似全不識
合掌門前候駕臨
　　徳雲庵
㸃綴蒼巖藉紺園竺庵爐火自温存徳山設問誰當見
謖謖松濤户外翻
　　題九株松
古幹當春翠越濃蟠鱗振鬛各猶龍根旁坐合讀周易
用九乾元是正宗
　　叠浪崖
浙海觀雄濤䘏謂竒無比誰知逰攝山崖浪復見此庢
㳫去更廻騰激伏還起素車與霓旌胥種疑驅使盡態
兼極妍萬状難議擬莫謂獨無聲傾耳松濤是
　　題幽居菴
詭石叢中仄徑修惟虚惟静得相投千年古樹當軒立
一道寒泉繞砌流休烈曾斯著筍弁元㣲何異被文裘
小停門外催行蹕笑問幽居幽不幽
　　登最髙峯
幽居跋馬上崇椒造極悠然憩敞寮與顥氣俱即仙境
喜春雲净協農謡平臨白下懐遺蹟俯視長江暎碧寥
山峙川流自千古那知興廢有南朝
　　玲峯池
最髙峯處降從容咫尺園門覿面逢下馬肩輿仍陟巘
園中此又最髙峯
玲石攅叢中有池渫然天半鏡光披誰能尺丈量深淺
山出内雲無已時
淆之不濁澄不清妍及媸因鑒者呈此與繖山孰先後
其詳應問尹先生(攝山名始尹先/生見江縂碑記)
　　燕子磯
一峯飛插長江裏其勢翩􁭧疑燕子我来四度亦四登
翠壁丹崖信如綺地險山川雖有言失守誠同衣带水
凛乎馭朽磐石安底湏天塹徒恃此
　　遊觀音山永濟寺
飛閣臨江寳筏然普門願力度人天我聞不住是常住
底用孤舟鐵鎻牽(是處俗有鐡鎻/鍊孤舟之名)
　　駐蹕江寧再疊舊作韻
又厯胥江與浙區上游建業蹕當紆六朝文物扵斯盛
南國提封莫此都髙下山川争畫麗芬菲草木賀春蘓
對時曽未相孤負恒有懋勤研匣俱
　　賦得稼穡惟寳(得夫字八韻題/試江南士子)
稼穡資生貴如斯寳更無賦成范文正雅述芮良夫茀草
興后稷耕山肇有虞此誠天下本亦實萬民湏播植披
沙似豐登照乗逾心臧土物愛志䘮旅􁄶吁暘雨常祈
若胼胝莫忘劬珍求宜戒彼玉食每慙吾
　　謁明太祖陵
崛起何嫌本做僧漢髙同傑又多能每當廵省臨華里
必致勤䖍謁孝陵一代規模頗稱樹百年禮樂未遑興
獨憐復古非通變翻使燕兵釁可乗(嘗謂太祖以建文/為太孫及分封諸)
(子豈非欲復古而翻以致禍使擇賢而/即立成祖且不分封豈有靖難之事哉)
　　逰靈谷寺
孝陵卜幽宫靈谷遷古寺遷復閲嵗古瓦獸荆榛墜後
人惜湮滅稍稍事檀施豈能復舊觀百什存一二道林
與開善誰更辨名字一切有為法金剛六如蔽小憩便
言旋行雲無繫意
　　閲武(江/寧)
江左雄都駐八旗時廵武備合觀之開營頗牧宣方畧
置陳韓彭聴指麾平樂何湏九重盖昆明慢襲一泓池
太平門箭今猶在(太平門鐡扇有勁簇貫其上國初領/兵都統譚泰所中也土人因口傳為)
(澹臺/箭云)嗟爾行間最効為
　　雞鳴寺
雞籠山上雞鳴寺閲武因之路便逰峯不在髙頗延瞩
境惟逺俗有相投初登舊詠疑如迓小坐春雲看漸收
(是日小/雨即止)正喜晴光開一片綠芃麥處放眉頭
　　逰清凉寺
山寺夷嵕俯石頭行春得暇偶来逰入幽已自清塵念
造極還堪縱逺眸禁苑昔年何帝宅長江千古客人舟
便蓮宇亦時興廢一切有為孰久留
　　朝天宫再叠蘓軾韻
眉山當日憶茹薇建業登樓興早歸七字詎惟紓思(去/聲)
作千秋何獨和吟稀吾方夏諺懐逰豫那向陳編辨是
非紙牒金刀却隣誕(明史紀事本末傅㑹建文遜國時/出明祖遺箧得度牒袈裟帽鞋剃)
(刀出㑹扵神樂觀云云以所經鬼門水闗計之神樂觀/當即今之朝天宫然其事荒怪無稽固不得為正史傳)
(信/也)略傷往事立斜暉
　　大報㤙寺
城南耆域化人居古蹟金陵莫此如石鼎然香超六度
柏檀聞唄辨三車鈐音替戾飄洪漢塔影穹隆接碧虚
小坐旋教清蹕返觀民展義務殷予
　　戱題雨花臺
聞道文殊問病由雨花摩詰坐無留法師便果誠能致
已落人間第二籌
　　江寧旋蹕再駐棲霞作
廵方諸典大端成戒在從流返旞旌鍾阜廻看林外隔
攝山乍見面前迎一宵巖館聊眠月萬頃麥田喜烘(去/聲)
晴詩句已多圗静賞景光其奈每牽情
　　再詠沈徳潛逰攝山十二首詩韻仍令沈徳潛並
　　　錢陳羣和之
金山坐棲霞前設大圎鏡那藉綵虹橋方臻武夷勝韶
春復南廵綪茷旃旌暎建業諸務畢重事探幽夐入門
先濯清天水當前浄憶革不觀魚一任澄波泳
　　右綵虹明鏡
繖山迥絶塵幽居幽之最然逢濟勝流何礙蹊成兑往
者尹與沈清遨並肩背憇息長松下甘棠擬勿拜倡酬
因有詩興託清凉界郵箋曽和韻又逾兩年外
　　右幽居
嶒峵背屏峯浟湙面帯澗精藍搆其間棲霞之别院七
處徵惟心六度滿以願天花散浄芬甘露垂法濺中峙
般若䑓津逮廬溪沜可同慧逺修浄土乃真幻
　　右般若臺
一氣鬯百昌洪鈞善陶冶山中亦有桃夭夭而灑灑静
非時世装是真阿蘭若精舎忽對之忩前數枝寫齊隠
晉徵士其致豈殊也
　　右桃花澗
對峯搆書閣借峯為屏障髙下鑿金仙一一皆殊相小
巧笑鬼工大法營天匠北同居庸側南憶靈隠上(居庸/闗及)
(靈隠飛来峯皆/有鑿石佛相)扵宻斯退藏六合斯彌放詎曰始僧紹
廼有此奇状叅禅實無暇或可一凴望
　　右紫峯閣
徐鉉曽有言古者冠無帽江左始著稱燕居便私好題
峯殊不稱(去/聲)有似縁木釣我為易玉冠俗名一似掃老
沈屢有詠精神乃畢肖何必定烏紗嚇彼宦途耀
　　右玉冠峯
跋馬屴崱間周旋多石佛峯廻路轉處滿月殊不一化
身豈無謂盖欲普濟物物無不度盡寂照坐巖穴試看
春彚昌熙登寳筏曰相即非相慈雲亦湏豁
　　　右千佛巖
曽觀㑹圖圗九老松其色兹松乃九株落落性孤特或
貌彼九人永夀無終極沈亦九之一祝嘏沐恩錫(辛巳/恭逢)
(年七皇太后七旬大慶集在朝諸王文武及致仕大臣/    十以上者為九老凡三班並繪成圗徳潛即致仕)
(中之/一也)今古豈迥殊延年在貞直小立佳䕃側偷閒偶逰
息底事頻命賡愛卿有古格
　　　右九株松
疊石豈人工富媪為(去/聲)皴皺稱浪自何時太古此起伏
舒如匹練鋪急似萬馬驟變態既不一在川忘陟岫固
宜隠者棲那杜詩客走奚必冷泉亭始聞嘯猿狖
　　　右疊浪崖
萬松闢林闗欲敂意先肅委宛步深逕曲欄縳野竹太
古以来色三春不知燠疑有偓佺逢方曈髪飄綠将擬
與之言謖風下巖谷
　　　右萬松臺
幕府識泉性剪草剔泥滓聚少勢成多䟽閼流因駛就
中白鹿最一泓院牆裏導出灌鱗塍資潤不計里實足
惠農氓春省為(去/聲)斯喜
　　　右白鹿泉
知有最髙峯進歩力須努天風落碧空萬籟奏叢楚􁖻
􁯜夫何礙緩轡跋予馬俄亦造其巔北瞻俯江滸南眺
形勝多盤龍復踞虎六朝事已紛慨然一弔古重賡紀
再逰那辭雷門鼓錢起不可黙謄牋因孟姥(陳羣與徳/潛並居林)
(下吟眺之興畧同而是篇/尚闕和作因示此督之)
　　　右最髙峯
　　渡江至金山
江浙載廵狩典成清蹕還觀民胥敬事問景敢偷閒烟
意桃霞表晴光麥浪間南風送五兩片刻達金山
　　　静瀾堂
　玉嶼大江中蘭堂曠望通氣連巫峽白日湧海門紅何
　必懐觀水恒斯遇息風四廵庥祉疊益勵慎淵衷
　　　渡江駐蹕髙旻寺行宫作
　蘭舸渡江津花宫及暮春毋奢仰
祖訓(恭讀序復皇祖御製行宫詩碑有莫遣争能縱慾奢/之句    引漢文惜露臺事以示維揚商民    垂)
　(訓深切允/宜遵守云)有事此躬廵機鑑惟勤政情田祇厪民覲揚
　瞠後矣
巍蕩共
髙旻
　　　題大觀堂
　江浙省方廻三春蹕館開白綿飛苑栁青子綴庭梅旌
　茷于焉憩琴書此重(去/聲)陪循名玩辭象顒若益深哉
　　　逰平山堂即景襍詠
　去時春仲来春暮真是春光馬上看祇有風流賢太守
　千秋名在碧峯端
北瞻崑軸廣陵南園倚虹橋鏡影涵設使武夷徵故事
便當九曲自兹探
緑栁隂濃曲岸頭緩移畫舸惠風柔青琅玕館凝神盼
誰道尋常竹有秋
侍衛銀牌賜老人渇恩便奪亦情真可知半日行春舫
不為閒逰為省民
暖香明艷正含嘉㡬架雲棚䕶惜加不讀廬陵歐氏序
誰知天下有真花
麗日輕風喜朗晴麥田吐穗待秋成今朝功徳山頭望
始覺吾心暢快生
平阜池堂俯碧漣已看荷葉出田田傳花命酒圍嘉客
(即歐陽修/在揚州事)髙致當年在眼前
坐惟片刻未斜暉問景聼稱馳驛飛(尹繼善每稱逰山/似馳驛然過而不)
(留實予/本意耳)短句八章聊紀事足酬佳興可言歸
　　維揚旋蹕作
南廵往返路胥經古郡因教兩日停三月煙花雖入畫
　䢴溝春水合揚舲民情到處皆親愛我意無時忘撫寧
　最喜雲消輝旭影宜暘夾岸麥蔥青
　　　過金灣六閘書事
　西灣接東灣落低向所命(上次南廵親臨金灣相度以/東灣滚壩前已落低命将西)
　(灣亦落四尺俾湖河入江之路益暢而其鍵要尤在視/髙堰水誌展拓清口為釡底抽薪之計五壩始無溢漏)
　(下河田田廬/頗資利頼)常瀉運水餘入江斯㨗徑絜要實清口尺
　寸為(去/聲)親定五壩無漏巵下河屢豐慶凴舟觀局勢幸
　矣籌偶應更張亦奚必多言徒啟競顧語司河臣守之
　仍在敬
　　　洪澤湖四依
皇祖詩韻
　南廵四度事非虚洪堰籌安淮及徐頌致萬民益増愧
　詎予信實及豚魚
　　　閲接築髙堰隄工詩以紀事
　一律甎工運口連崇墉憑閲實牢堅蕆功即在迴巡後
　(髙堰石隄為洪湖防障而武家墩迤北以工緩未修癸/酉秋漲危而復安因命築以甎工千餘丈俾資扞禦壬)
　(午親莅指示復命自甎工止處一律接築屬扵運口該/督扵廻鑾後鳩工修築兹臨閲視則堅甓屹然延亘益)
　(覺緩急可恃前所籌定凖五壩水誌暢開清口又幸邇/年未遇霖潦湖水未致侵溢然伏秋拍隄之水究在隨)
　(時宣洩得宜斯則河臣所應加/之意而不能一刻釋諸懐者也)防患要扵未事前平日
　原常見渚出汛時云每到隄邊雖然清口籌疏瀹南望
　夏秋心總懸
　　　四依
皇祖閲河隄詩韻
　廵方兩閱月渡瀆逮還宫吏治課惟悉河防厪莫窮洪
　隄千載固運口萬艘通
祖
考垂經制真同
天地功
　　　渡黄河述事
　無風更戢浪鼓枻不移時屢奉
大安渡均邀
　明貺垂
豫逰良已愜
尊養合從兹(敬念奉以皇太后髙年不/敢復    逺廵江浙矣)南望𣺌烟樹民情
　繫我思
　　　桃源耕者
　辛未過桃源髙斌奏曽記云此地耕者猶能存古制鳴
　鑼合羣力相與勤種概不獨其言然隄旁呈覽試此實
　任䘏風因之紀五字丁丑及壬午兩度經斯地未逢向
　所見兹用諮大吏(問之大學士尹繼善始云不知/後復博詢屬吏皆稱無其事)則稱
　行實難而且無其事斌豈欺予者盖受人欺蔽觀過可
　知仁重吟誌詳細
　　　安瀾
　　龍王廟再疊舊作韻
　徳水方遵陸(上次南廵廻蹕由順河集登陸今則乗/舟直至徳州便於沿途閱視運河情形)圖
　因閱運河蘭舟溯洄溜桂棹艤清渦放淤兼觀績(是日/小駐)
　(御舟登岸詣廟瞻禮兼/閲夏家馬路放淤工程)升香謝薦歌千秋垂
聖額(廟懸書額皇/考御)三度此欽過予意望非别
神庥冀曰何安瀾佑黎庶洪瀆永寧波
　　過伊何入運口
圖欲㵼㣲湖尾閭大疏治韓荘閘迤西伊河就下利其
餘彭潘口均自荆橋出前年率剔鬟魚(臺/)金(鄉/)多涸地
即今過伊河入運實暢遂然上源来少濟(寧/)臨(清/)水虞
匱顧漕慮棄農農顧防漕棄籌政所以難兩全益艱致
　　舟行入山東境
去時遵陸返乗舟一水殊分徐魯郵是日晴光明翠栁
前旬雨澤渥来牟北河漕務心勤度(入/聲)西郡民風目始
謀(運河一带為/山東西境)濟運籌農胥要計戒更張亦厪詳求
　　韓荘閘
韓莊實洩㣲湖水籌涸金(鄉/)魚(臺/)閘建新(魚臺金鄉諸/縣之水皆滙)
(㣲山湖夏秋坡水漲溢魚臺一带每多積潦之患既疏/伊家河以釃其流並於韓荘西岸建滚水石壩以殺其)
(勢甲申春撫臣崔應階請濬治㣲湖下游因命故協辦/大學士公兆惠前往㑹勘以湖口舊閘宣洩未暢議於)
(舊閘北添建新閘使湖水暢流入運閘成而數縣/瀕湖沮洳悉皆涸出民得頼以乗時耕種)濟運利農
期兩益每因觸境憶賢臣
　　　過荆山橋
　橋長三里計納水原自寛侵尋沙淤之㣲湖去路艱因
　之事疏剔夲圗洩漲瀾沙弗逺運去積隄齊橋欄占河
　十之六功同不疏然大吏前致辭已足受漲川徒觀隄
　以外齊橋芃麥田橋建茍非虚河疏功乃捐二者必居
　一吾心寔未安扵凡待目擊吁嗟此實難
　　　渡黄河至徐州
　彭城深厪念有事閲河防枉駕遵陸坦進舟日未央
天光澄映碧川氣欝蜚黄浪盡邀
　神佑滋因敬不遑
　　　閱徐州河隄有作
　南固石堤北土隄(徐州當大道之衝向年屢經水患丁/丑南廵親臨閲視命扵河南岸添甃)
　(石隄俾緩急益足恃而北岸土隄則戊寅夏遣大學士/劉統勲来徐相度議築以禦漫流而束河勢使攻沙者)
　(也両隄既成城郭民田皆資利賴連年頻獲/豐稔閭閻景象恬熈廵蹕經覧深為慰悦)利農䕶國
　備俱齊今来不藉多籌畫祇覺民生益暢兮
　　　題黄樓三疊蘓軾韻
　疊險寧非滕口説每遇蘓詩興軒發黄樓三登可黙去
　却慮格卑縁手滑遐想當年事修築豈有閒情辦布襪
　(東坡詩已辦/布襪青行纒)隔時水退遇重陽把琖對花恣豪呷憶我
　丁丑始莅此急葺石堤舉籠鍤是時災餘百室空鵠面
　鳩形可憐殺壬午重来則改觀雲龍酬恵起神刹(徐城/河隄)
　(自丁丑親臨相度各工修舉數年耒閭閻生計滋/阜因就雲龍之岡勅建  恵佑龍王廟用申報貺)田有
　農夫荷鋤耕屋有織婦鳴機軋即兹元氣實大復倉庾
　陳陳相因壓為民愁亦為民慶城樓埤堄俯齾齾綈几
　清閒命墨娥錦屏馥郁噴金鴨旋教清蹕轉行宫老幼
　歡隨走靸霅
　　恵佑龍王廟疊舊作韻
　盛徳贊
天縡鴻功著地宗一方頼呵䕶三拜肅儀容民氣誠云復
　神歆益致恭蓍乾得九五雲起定從龍
　　　遊雲龍山
　蜿蜒如龍從以雲剛過細雨滌埃氛髙踪那慕張隠士
　佳致猶思蘓使君樹裏有禽皆雅韻巖間無卉不清芬
　閭閻元氣洵稱復羣擁鑾輿共爾欣
　　　試衣亭三疊蘓軾韻
　寧同歸去賦吹衣赴選怱怱䟎夕暉身共山人(謂張/天驥)斯
　則託心隨旅客(謂張/斯厚)彼焉飛
　　　戯題放鶴亭
　雲龍瀛嶼虎邱巔都有亭因放鶴傳我亦山荘聊仿作
　祇虞貽笑彼胎仙
　　　渡黄河有述
　侵曉庭柯風勢䬒登舟頓爾静陽侯屢䝉
天貺昭
　神貺自問何修益勵修波浪不生恬水性隄防惟固盡
　人謀南廵狩禮於焉蕆獨民情戀尚留
　　　金鄉魚臺民以涸田得種謝㤙詩以紀事
　㣲湖昔倒漾數縣被災連金魚為尤重有釡常嗟懸雖
　常豁糧賦豈似慶逢年昨從撫臣請為之疏荆山(金鄉/魚臺)
(皆瀕㣲山湖向苦湖水泛溢窪田悉沒於水既穿伊家/河増置韓荘壩牐以殺其勢甲申春復允撫臣崔應階)
(請濬下游之荆山橋以資宣洩數縣/積潦田畆次第涸出民得賴以耕種)先是隄徐北黄流
免泛川(黄河至徐州而窄河員每持束急易漲之説聴/漫水洩歸荆山橋以故河多淤梗㣲湖趋下之)
(勢不暢戊寅夏始於徐城北岸築土/隄黄流乃不旁溢湖水得疏消無阻)諸水得就下漸見
有涸田廻舟溯運河萬姓兩岸邊言謝汝固耳言慚吾
猶然奚如豫籌畫免此遭迍邅况慮去路多来源已覺
艱漕渠亦要務何非政所闗(㣲湖雖患其漲溢然漕艘/北上亦藉灌輸之利盖洩)
(多固有益民田而瀦少又恐防運道事/誠有難於兼善者既慰之餘彌復厪念)展轉厪民瘼事
葢鮮兩全
　　過濟寧州
州城雄枕運河濵珠勒徐驅覲萬民總以平居恒厪念
那因初識始相親(南巡迴鑾向從陸路兹始御/舟初過州城萬民尤覺懽迎)豁糧爾
縱謝誠切(前以頻遭潦沴凡低田受水/者皆與豁糧老幼聚集叩謝)登席吾猶愧是
真李杜詩情髙萬丈(州城内太白樓為賀李豪飲蹟城/外南池即杜甫與許主簿逰處有)
(少陵/祠)摛詞即境却逡廵
　　登太白樓
　岧嶤髙閣俯城闉名字猶傳太白真善醸者汪信知已
　舉觴惟賀是佳賔良辰漫惜方春餞勝蹟初探返蹕廵
　禹戒常遵惡㫖酒醉歌無事取斯人
　　　題南池少陵祠
　任城南郭有南池古蹟猶傳老杜祠喬樹那知春已去
　閒庭不覺歩前移何期此日仍瞻斗(唐書稱昌黎文泰/山北斗吾扵子美)
　(之詩/亦云)可惜先生未遇時却異東坡頻疊韻(南廵疊蘓東/坡韻獨多)
　斯人前豈易言詩
　　　再詠南池四首
　到處
平成仰
禹功崇碑五字厪河工(康熈乙丑年建碑亭恭/勒    皇祖閱河隄詩)益殷此日
　覲揚志敢曰
當年廵狩同
　淥波一片澹南池樸室三間潔葺之筆研精良待摛藻
　却吾今日畏言詩
　詩仙詩聖漫區分總屬箇中迥出羣李杜劣優何以見
　一懐適已一懐君
　千秋遺跡以誰芬咫尺城南静不紛何事尋常許主簿
　却教名字附青雲
　　　題分水
　　龍王廟
　清汶滔滔来大東自然水脊脈潜洪横川僢注勢非迕
　濟運分流惠莫窮人力原因
天地力河功誠擅古今功(人皆知分水為白衣老人之力/而不知實天地自然結局勢於)
　(此衆不能識老人特能識之耳非但此也上古聖/人教耒耜作舟楫何一非因天地自然之功用㢤)由来
　大巧原非巧穿鑿寧知
禹徳崇
　　　北来
　北来日日驗農耕夹岸農民喜氣迎麰麥秀齊惟待實
　黍禾種遍已抽萌早知春澤髙低被近覺炎風塵土生
　畏雨情纔忘㡬日旋(去/聲)為望雨又何情
　　策馬過東昌府
南邦逢郡邑按轡便民瞻(南廵渡黄後即循川途御舟/惟過郡縣城郭必遵陸䇿騎)
(經行既覧閭閻景象兼便民/瞻就兹過東昌仍倣行之)運路兹經厯乗舟肯已忺
䇿驄惟一例隨鐙更多添親愛不謀合熙和著處覘平
原攬城市光嶽俯樓檐(光嶽楼居城之中重檐髙聳可/以延眺為蹕路所必經因一登)
(覧則闤闠恬熙郊/原豐沃燦然在目)共治二千石益思慎選亷
　　登光嶽樓即事
層欄傑構入雲區聳峙城中鎮四隅髙下耕桑俯沃野
北南水陸接通衢虹光奕奕扶梁焕㤗嶽巖巖罨牖鋪
長記短詩粗讀遍子安牛斗句曽無
光望為同為異區又稱東北據城隅(一統志載望嶽楼/在聊城縣東北髙)
(矗雲表今名光嶽及閲東昌府志則光嶽楼在府城中/而城東北隅又别有所為望嶽楼者兹以廵蹕經行始)
(知其舛百聞不如一見紀/載之不足信大率類此)從来多舛惟冊府且自清逰
厯箭衢(魯仲連蹟/亦在此城)却喜閭閻頗繁庶嫌他屏扆太陳鋪
牧臣咨爾盡心者察吏安民似此無
　　臨清舟次襍詠
南来一水貫城闉北去三朝川路循(水路三程便至徳/州由陸路旋蹕)
厯遍山東五十閘節宣深計緬前人
板閘洪波㵼吕梁云縁蓄水灌溪塘(臨清設甎板二閘/以節宣南来之水)
(舟行逓進上閘啟則下閘閉俗稱灌塘因其地勢/建瓴蓄乆而啟流頗湍急舟非牽挽不能過也)因思
天下夲無事子美詩中道已詳
衛水西来挟濁漳滙川北注色㣲黄更無闗鍵資宣蓄
(過臨清則無/閘直達徳州)順注乗流直進航
㡬度溯洄復溯逰通漕實藉古人謀善經理自足輸挽
冐險何湏海運籌
　　雨(四月初/十日)
西風一夜無雨望侵曉誰知送雨来不似江南慮過矣
恰當夏首曰時哉滿船畫意全含潤兩岸詩情喜不埃
過午欲晴霑二寸雅予蜀望又徘徊
　　曉凉
前朝劇嫌熱過雨頓生凉無定如斯幻有恒原是常汀
蒲梳霧氣隄麥浴曦光破冷厜㕒坐從民渇望償(船首/露坐)
　(夹岸老幼趋隨歡呼瞻仰每入舫室/民若失望憐其誠冐凉有所不避也)
　　　御舟至徳州仍命親藩恭奉
皇太后由川路迴鑾是日登陸即事有述
　登陸遄臻勅政機由川
頥養奉
慈闈南廵典禮斯全備旬日
晨昏此暫違去轡未瞻桞梯茁迴鞭倐拂麥芒菲前朝作
　雨㣲嫌少大霈希資實栗肥
　　　南巡迴鑾駐蹕御園之作
　往還水陸六千里春夏推遷百廿朝望埭早無争色卉
　聴林已有試聲蜩對時展轉希膏雨勅政傳宣覲庶僚
鳯舸仍遲到三日潞川欽溯一心遥
　　　恭迎
皇太后駕至暢春園即事得句
翟舫昨當駐潞河不眠數問夜如何䇿驄心切誠懽迓扶
輦躬承
顧語和萱為(去/聲)暎階翠展葉榴如報節絳舒柯浃旬依戀
　一朝慰繞
膝由来樂事多
　
　
　
　
　
　
　
　
　
　
　
　
　欽定南巡盛典卷十四
欽定四庫全書
欽定南廵盛典卷十五目錄
□章(十/五)
　　乾隆四十五年庚子
御製古今體詩
　欽定四庫全書
　欽定南廵盛典卷十五
　天章(庚子/)　(直𨽻/)　(山東/)
　　詩
　　　南廵啓蹕四疊前韻(有序/)
　　　十六載溯懐繫念莫申蒼赤之誠三千里積悃就
　　　瞻難却東南之請矧清弱黄强之乆悉復南坍北
　　　漲之夙期後海先河民事咨其大者由呉入越人
　　　情慰彼同然於是儀舉五廵循成例而禁申靡縟
　　　值此籌開七袠罷慶典而祝謝歌謡惟是蠲漕開
　　　科俾士庶各孚所願且更賜金發帑使上下勿耗
　　　其貲兾連疆共紓望幸之忱而發軔正逮
祈年之日韻經四疊体踵七言睠維扶
鳯雲中感舂音而增悵爰此鳴鑾郊外随里鼓以繼賡云
　　　爾
髙齡遠馭慮
勞辛
色養由來闗大倫乙酉以還罷斯役(乙酉南廵回鑾以難/  聖母春秋日髙)
　(冄奉以逺莅曾諭地方/大吏向後不復有所請)三年云滿舉重廵因之俞允諸
　臣請(前歲江南浙江督撫以兩省臣民望辛並殷合詞/申籲且言河工海塘亦必藉親臨指授遂允其請)
　(於今春舉行惟七旬慶典降㫖停止仍/普蠲漕糧開鄉㑹恩科以慰士民之願)亦欲行觀夙願
　申憶昔迴鑾攀戀衆(江浙羣黎於乙酉迴鑾時依戀之/誠極為懇切余非不繫念實不忍)
　(訂以後期今怱怱十六年復舉廵典此/日就瞻之民仍多昔日攀留之衆也)即今露冕拊循
　民殷哉一体逸圖切小矣七旬慶典陳瞥眼歲華過十
　六迎人江浙逮書春戒奢崇樸例依舊撫景得詩事又
　新賡韻茫然失掖
輦不禁把筆愴懐頻
　　　過盧溝橋
　撰吉啟行旌南廵第一程東風石橋嫩積雪野田明燈
　節烟村近韶年物象亨春氷猶未解元玉鏡光平
　　　良鄉行宫四疊舊韻
　璧薦祈
辛發東道鼓鳴計里指南江初程不逺午前到饒得餘閒
　對碧忩
　已不言勞厪衆勞或應諒弗為嬉遨徘徊景却異前度
　吟興何由得爾豪
　乙酉有言弗重幸(乙酉南廵回鑾曽諭江浙/督撫不再舉南巡之典)民非悉喻
　吏知情何當十六年再舉豈我祝
釐心弗誠
　節前燈火御營南觀罷清陪古月酣恰有盆梅一枝馥
　堂堂春信此先探
　　　郊臺
　迤邐向南程郊臺覿靣呈丙申斯再叩(丙申歳阿桂等/平定兩金川凱)
　(旋時仍視庚辰春兆惠等平定回部凱旋之例行郊勞/禮但庚辰初創規模丙申則臺已甃成其舊設幄次者)
　(亦已為/亭座矣)孟月重(去/聲)經行屢獲
帡幪佑敢忘乾惕誠諸藩扈清蹕益切撫柔情
　　　𢎞恩寺三首
　招提枕路陲東道必經斯𣗳古難論古春時正好時佛
　原泯空色僧自重毘尼一十六年閲真如瞥眼馳下院
　分潭柘(此寺為潭柘/岫雲寺下院)傳來守浄規未䏻忘有執(佛以無/著為宗)
　(即守律仍有/所執著也)却亦勉無私忍草向陽發禪枝帶籟披華
　幢及香鼎仍是
聖慈施
　東廂有静室熟路徑庭知歩入齋牀撫坐來忩旭移樸
　淳原自好陳設此何為欲曡前畨韻前畨不可追
　　　涿州行宫作
　行館城南茲重(去/聲)臨蕭然門逕窈而深嫩苔依砌纔生
　色古𣗳鋪庭未張(去/聲)隂撫舊跡惟増慨歎消餘閒祗以
　清吟遙知南去江鄉景何日䏻忘此際心
　　　涿鹿行七疊前韻
　七言不似五言城短則近体長歌行於此恰宜歌涿鹿
　厯厯舊作書壁明城村民象胥温飽獄訟不興任恤好
　籌治盖亦弗出茲詎在求竒及誇巧不為已甚去其尤
　(余於地方官民弊病有犯必懲從不肯顢頇了事然必/不肯逆億苛求嘗有詩云不為已甚去已甚總不外此)
(意/也)勉斯恒以喻衆稠省方展義率由此吉行五十清蹕
留觀燈應節入夕收明朝遂與登程修
　　紫泉行宫賜隨營諸臣及直𨽻各官食即席成什
程非逺乃到斯早賜食同招大小臣亦有笙歌呈百樂
却無酒醴事三廵晩來燈火觀先節都以歡娱答始春
回部番官胥令預(年班入覲之回部伯克及四川畨部/頭目等並令扈隨數程俾得與觀燈)
(節之/盛)輝光􁅌爽澤應均
　　紫泉行宫十詠
　　　敞軒
敞軒都不設忩櫺茲日於茲適可停略弗覺寒微覺暖
尋思俶律正迴青
　　　屏山
堆石當門代屏扇一拳意亦具雄嶠襄陽設使驀逢此
難作柴桑不折腰
　　　鏡湖
滿浦水光尚未融為氷為水本來同唐宗喻别開生面
三鑑意余都在中
　　　舫室
舫廬傍岸却艱行一例篷忩映沼清安福遥知待淮浦
不妨小試此先聲
　　　㯶亭
㯶亭雅合隠淪居綴景因之此構諸歩入自嫌衣履異
欲詢構者意何如
　　　虹橋
曲折扶欄接逺津豈虹為主豈橋賓世間名象率如此
幻爾何曽信有真
　　　魚罾
魚罾不啻幾遭吟曽未烹之試釡鬵設擬仲舒筞中喻
對之惟覺愧扵心
　　　石逕
不同蔣宅擬之三碪􁖴中間屧歩堪我是小山招隠者
漫訾㨗徑此終南
　　　竹埭
幾个猗猗埭畔扶但看節概逈然殊雲棲謾詡干霄翠
為問斯非君子乎
　　　箭㕔
馬射依然歩射廢(自臂痛以來騎射尚可借馬力開放/且有命中者歩射則因左臂不能支)
(拄乆不/作矣)已看虚擲廿年春箭㕔猶自瞻簷額憶古微慙
拊髀人
　　降㫖命免直𨽻厯年逋賦詩以誌事
經途例免十分三(每廵幸經過地方免額賦十分之三/昨已降㫖予蠲惟直省尚有積年偏)
(灾借出未完之項并/令查明一體蠲免)所弗經應澤並覃稔幸昨年逢以
普灾厪前歲被于南(順徳廣平大名天津迤南四府属平/前歳被灾較重所有因災出借常)
(倉榖八萬四千餘石折色銀九萬八千餘兩屯糧/豈榖一千二百餘石概予豁免俾無催科之擾)豈無
積欠勞追呼(去/聲)率與豁除免負擔(四府因灾出借積欠/銀榖全予蠲除仍飭)
(該督等實力妥辦/俾閭閻均霑實惠)咨爾長官勤撫字催科漫詡政䏻堪
　　賜直𨽻總督袁守侗
督軍兼理撫民事責重器資特簡諸中外久經勤敡厯
淀河竝賴善防疏(直𨽻縂督兼理河道守侗/曽為河東縂河故授此任)葺脩行館
猶餘務保障京畿慎匪紓幕府一年凡兩易(昨歲周元/理因井陘)
(聚衆抗官一案於縣官派累激變袒䕶不問因罷其任/以揚景素易之乃甫經數月而楊景素又忽以驟病不)
(起既惜其材更難其選/益厪為君之難耳)掄材宅牧益愁予
　　趙北口行宫作
烟宫向每此停驂門徑依然舊所諳展拓却看侵淀渚
經營似擬肖江南(趙北口舊有行宫􁁉地方大吏又於/浦西拓置軒亭雖肖江南風景然踵)
(事増華未免侵及淀池地靣較/之前時眺覧清曠轉覺不及矣)今來明去何湏是踵事
増華信不堪唱始兩人難重(去/聲)問(増置亭臺乃周元理/楊景素所辦然過於)
(増餙徒費物力使兩人若/在本任必當嚴加申飭也)未先諭祗自懐慙
　　題湛持軒
舊有書軒臨淀池紙忩木榻樸相宜隔溪㸃綴頗繁矣
未識吾心湛以持
　　懐清樓有㑹
層樓我向名懐清雖云即景有深意滄浪寧渠喻玩水
弊吏曰亷非我事九州四海奉大清胥俾懐之豈易致
是必乾惕整君綱近悦逺來胥化被南廵茲詎圖逰遨
省方所重惟施惠
　　趙北口行宫西軒作
西軒咫尺臨淀池忩俯清波淼萬頃向喜慿之吟吐詩
恰合天水相與永别斯弗到凡數年來徃吾胸愛清境
茲來建置却殊前溪外亭臺修以整迴廊宛轉遮髙低
欲因騁目何由騁供觀烟火何須是費奢長此安窮逞
况占淀池為陸地夏漲無所容堪省經始二人弗在斯
在斯未必䏻逃𤯝(行宫西軒俯瞰淀池𣺌瀰萬頃足資/騁望是以冇天水相與永之額今周)
(元理楊景素因欲供觀烟火添置亭臺廊榭既遮騁望/更占淀池水道無益而徒滋繁費辦理實為不善二人)
(設尚在本任未/必能辭其咎也)博喜徒増風景佳不喜翻謂煞風景
　　趙北口行宫三疊舊作韻
於意有不懌摛詞那得妍居停原似舊建置訝増前(行/宫)
(浦西拓置亭榭既多勞/費且風景逺遜昔時矣)既徃事弗究費多心為懸西軒
偶慿憩殊異昔如船(丙子年舊作冇虚忩依/碧水不繫得稱船之句)
辛未南廵句郵籖記以明祀河酉歲詠
　釋奠子年評(辛未南廵成詩二首後南廵三次皆未疊/韻癸酉年因閲視永定河丙子年因撫定)
　(伊犁告功南闕里經趙北口二疊韻皆矣/非南巡茲  廵三疊舊韻亦閲廿餘年)來徃誠如㓜光
　隂迅可驚尚存問
安室撫
榻最傷情
　　　鄚州道中作
　俶装計里發晨朝格淀長隄千里遥隄上春光何所似
　看他漏洩栁枝條
　漁村蝸舍大隄西東則平阡緑麥萋物象随宜四時閲
　民艱到處一心稽
　土郭猶存古鄚州人家負郭頗稱稠年年四月集藥市
　(鄚州每歲四月中廟市最甚其地為扁鵲里祀藥王祠/凡各處地道藥材之至京城及北省市售者必集於此)
　(始發/行)風俗應從民便由
　　　思賢村行館再疊舊作韻
　思賢名為祀賢祠傍築齋堂宜非宜不號行宫曰行館
　(用舊作第七/句反其意)欲求論息即論資御營繁重雖減費(地方/大吏)
　(以此地舊無行宫於壬午年添構數楹即可省備帶行/營駝装之力竝可息傔從之勞且所増不過數處因聼)
　(之/)清暇徘徊慙考詩經以漢明學以宋述之足矣漫更
　為
　　　題毛公祠
　故里祀毛公傳詩正派通亦看連樸館誰弗曰行宫砌
　草蘇輕緑盆梅暈淺紅不教烟火設(節間燈火惟十二/至元夕而止又十)
　(九日為燕九節亦仍設之其十六至/十八三日則皆命停止示有節也)長此恐安窮
　　　紅杏園五疊前韻
　十六載重經不殊前税輦平逺見樹籠知為紅杏館紅
　杏紅猶未物固因時顯東風鼓昭蘇蓓蕾仍遲展即境
　懐其人考古㡬閒遣厥後更稱誰東平云樂善
　　　景州行館即事言懐
　酉年行館備
髙年(乙酉南廵地方官以館數聖母髙年旃廬不及瓦屋/之安適因於此建行    楹以備    憇息閲今十)
　(六年恍愡如夢/實不堪追憶矣)閲歲獨來意惘然八景豈重供
懿賞一心無那付哀絃春秋十六空餘憶世界三千幻裏
　縁祗有夜深明月上碧霄朗照徹中邉
　　　景州行館八詠
　　　　展義齋
　有暇臨斯常召見載咨諸大小臣工試思展義於何在
　不出數言夏諺中
　　　　頣志堂
　堂名頤
志更頤誰簷額猶存祗益悲合付睨而弗視耳夜深清夢
　或
逢之
　　　　通渌橋
　池中橋是不行舟渌水宛看左右流汲井或因工綴景
　率難問及水源頭
　　　　澹懐室
　温室居然溪水涯儻來一宿澹予懐澹懐祗為(去/聲)廑民
　隠寧為臨風琢句佳
　　　延月臺
　石為梯似洞天燭玲瓏亦隠婵娟恰當過望輪遲上
遂一登之意與延
　　　涵虚舫
岸則幾楹肖舫式亦涵烟水亦乗浮遄然逸興飛白下
老尹曾留不擊舟
　　　葆光洞
石洞窈深號葆光葆光其意味來長詩云衣錦尚之絅
文著由來戒發揚
　　　四照亭
曲徑重茲履歩尋坐來四照可供吟聖因一笠名同此
(西湖聖因寺行宫内有/四照亭此亦如慕藺也)想亦翹然待我臨
　　微雪(正月二/十日)
邇日東北風情知應有雪雪弗雪皆可積素存郊埒西
南廑河工阻流虞決裂(昨十五日途經雄縣一带東北/風大因河工相距不逺恐逆風)
(阻流曽降㫖詢問阿桂該處是否不致氷/凍施工是否尚易為力至今尚未覆奏)行行入齊疆
　六花為飄瞥宿麥未萌芽亦無慮凍結未能忘逺愁聊
　以詠近悦胥因勤民務君職縁民設
　　　過徳州浮橋即事
　造舟早是此為梁遵陸南廵茲俶裝北指趙疆猶未逺
　東經齊路乃方長已欣去歲登榖寳(昨歲山左秋收極/為臺稔撫臣奏報)
　(徳州以南均/九分有餘)更看當春茁麥秧接覲諸臣隨扈駕暇應
　民務問之詳
　　　駐蹕徳州行宫即事
　去由陸路歸水路發軔維舟總在茲構築行宫亦已乆
　休停清蹕此惟時黔黎葵向誠堪喜江浙輿情率可知
　室宇依然景非昔每因把筆引悲思
　　　八依
皇祖徳州即事詩韻
　赤縣向平逺青齊入境初駐輿纔卓午有暇更觀書
　仰繹
虞歌意春温勝秋肅所幸有收餘萬民率飽燠
　　　徳州行宫即事有感
　疆吏延諮有餘暇厯觀題壁祇徨徊蹕停徳水縁行慶
　舟發津門曽溯洄(丙申年恭奉登陸聖母自天津水程/安行至徳州    從容奉    豫厯)
　(觀前題彌/深追憶)前度歡娯胥幻矣此番起憶亦徒哉丙申奉
豫事猶近何事南廵此獨來
　　　降㫖免東省逋賦詩以誌事
　明知昨歲普豐收豈乏前茲逋賦留雖已經途例蠲免
　更廑欠欵細諮諏(時廵經過東省已蠲本年額賦十分/之三茲復加恩將四十二三四等年)
　(厯城等二十一州縣灾緩未完地丁銀十三萬四千餘/兩臨清等七州縣灾緩未完常平榖二萬六千餘石社)
　(榖二千四百餘石麥種三千二百/餘石概予豁免俾民力益得寛紓)概寛借廪榖和麥並
　豁窮丁縣與州庶使閭閻元氣復力田耕作兾登秋
　　　曲陸店行館曡丙申舊作韻
　曲陸原平陸始誰顛倒稱館因豫
耆艾義屬祝
岡陵孰謂一番
御(丙申春平定金川告功宜闕里地方大吏以此數程/較長    聖母髙年理  安適特於此添置行館)惹
　悲終古増徑庭自熟識榻席此重登觸景引繁緒無言
　祇拊膺蹟前信已逝事後亦徒懲
　　　醇和堂再曡舊作韻(平原縣行/館内堂名)
　醇和辛卯額堂名今歲全殊前歲情但使民風常似此
　無煩勗督慰斯誠
　　　正月二十三日
聖母三週忌辰感成一律
　弗獲躬親謁
㤗陵(凡至謁/必先)　(㤗東陵祭奠/  㤗陵故云)
三週倐至益悲増四迴戊巳前猶述(戊戌己亥兩年均二/次親詣  㤗東陵謁)
　(祭與前此正同皇考大事時丁巳戊午二年各兩詣/展謁典禮    故有一遵丁戊例疎數敢逾吾之句)一
　闕再朞例亦仍(丁巳八月督力皇考二週諱忌時李衛河/為直𨽻縂    陳以禾稼在地且拒馬)
　(秋漲異常不能支橋故未得躬謁誠也㤗陵然其後亦/曽秋過拒馬河始悟李衛之言不    今歲值    聖)
　(母三□以南廵啟蹕應於五月初旬至京方不悞殿試/    北郊諸典故不獲躬謁    㤗東陵撫今追昔)
　(情事略同/益深感慕)
西北那堪凝望眼凄凉惟是恨填膺行宫多有奉
遊句翹首瞻吟痛不勝
　　　賜山東廵撫國㤗
　向稱(去/聲)旬宣任今除鎮撫權大東資保障萬姓頼安眠
　(李洞送中丞詩六州/安撫後萬户解衣眠)經理田功悉勤劬蹕路邉橋同梓
　建節(國㤗父文綬現任四川縂督昨適入覲/因諭令國㤗星速來京俾其父子相見)其善凛氷
　淵
　　　齊河縣行館三曡舊作韻
　祝阿復此一宵居行館逐程堪駐輿雖曰奉宸心切爾
　可知圖逸事慚予庭前已閲三番景(此間行館搆於乙/酉春辛夘丙申及)
　(今凡三/至此地)壁上惟消幾幅書大吏小僚都扈蹕曡宣民隐
　細咨諸
　　　題晏子祠
　管晏從來傳並美管多實蹟晏虚稱二桃艶説殺三士
　除暴雖佳機詐増
　　　西南風
　昨每東北風似於行程為順適今朝西南風却於行程
　為偏逆人情惡逆而好順好今惡昨予情易豈其好惡
　異乎人縁有心中别籌畫河工今逮放溜時(昨阿桂奏/引河已挑)
　(至六分以上月内完竣即可開放若借西南風勢逼/溜直射入引河實為事半功倍惟顒望喜音之至耳)東
　北風阻西南射借勢供波歸引河事半庶幾功倍翕路
　塗塵壒乃其常西南企望喜音獲
　　　七依
皇祖南廵過濟南韻
　昔曽一駐濟南城過弗入徒餘恨生(戊辰春駐濟南此/  孝賢皇后扵)
　(疾遂至不起因不忍復至其/地後蹕途屢經率皆徑過)􁃩至近塗祇嫌逺丗年别
　意未能平夏秋登以三農慶婦子寧還百堂盈何異向
　臨北闉見華不直峙鵲山横
　　　填倉日作
　此日值填倉郊行厯覧詳幸民無菜色即我飽饑膓數
　(上/聲)節忘風雅堆塲有盖藏千村逢此象額手為民慶
　　　宿長清縣行館
　行館新成舊(辛卯年/即有此)恰當一宿程那忘憶
昔念益切慕
棬情有暇惟勤勅安民戒屢更因思弊吏法未易曰長清
　　　靈巖寺五疊前韻
　事用長卿後知誤(向以劉長卿靈巖寺西入石路為即/此處曽用長卿韻凡四疊丙申春駐)
　(此偶檢劉詩題乃過林麓山寺詩中復有湘水語知在/楚南所作前此以其亦係西入石路遂致沿訛因作詠)
　(事詩辨/定之)蹟傳元奘昔稱靈原由西入非其路(長/卿)尚自右
　存是此亭(元/奘)院栢又經三載别(丙申東廵/曽駐此)山泉仍俯一
　泓渟今宵小駐明朝去無暇呼僧叅色形
　　　六題靈巖入景
　　　　巢鶴巖
　髙士此山當日開巢居雲有鶴相陪方山本異遼東境
　丁令知他何事來
　　　　甘露亭
　小亭泉上俯石竇甘露為名樂泌洋不渉世間稱瑞事
　皇山應笑米襄陽
　　　　卓錫泉
卓錫猶傳經佛圖六神通越世間無雖然更有欲咨者
四句金剛亦識乎(謂全剛經色見/聲求四句偈)
　　　摩頂松
西枝東指是誰為僧自歸來松豈知設以此傳元奘異
質之元奘定遭嗤
　　　鐵袈裟
鐵否石乎半信疑伽梨路畔是誰遺朗公設向澄公問
一笑還成兩不知
　　　白雲洞
牝洞偏居絶頂峰蕼然小坐膝堪容攀躋早是人艱到
漫倩白雲一片封
　　　雨花巖
維摩室裏文殊問曰致曼陀落雨知有著者還無著者
天花未免渉分䟽
　　　愛山樓
七景錯羅行館外一樓迥據石牆中愛山原括其餘矣
　却以慿忩静㑹通
　　　宿方山
　我宿方山率有詩此來七字可無之承
歡侍笑嗟非昔抹月批風又一時勝處忘憂那䏻忘(去/聲)箇
　中宜詠信相宜厯年舊作聫新句補闕聊因勉綴詞
　　　　詣
　　岱廟瞻禮
　前歲(丙/申)維新奉
祝釐何當獨謁值今斯代
天出震惟生物行令廵南致叩寅漢栢唐槐都好在佑民
　福國頼
延禧於心更復無他籲所籲屢綏晹雨時
　　　體元堂曡丙申韻
　書堂仍此駐責實愧循名本是承
歡處云何成獨行對其景如非咎我祝非誠(舊作有還申/    介夀誠)
　(之/句)觸緒無佳㑹摛詞多戚情便程宿此夕啓駕定於明
　設論體元義羲經訓已精
　　　過㤗山十依
皇祖詩韻
六十一年君道煥
髙如㤗岱孰齊頭
仁心仁政恒垂永
實行(去/聲)實言務去浮峻極至今存七字
鴻庥萬古被諸州不禁即境増鑽仰從實末由意遲(去/聲)留
　十全今果酬前韻(丙申登㤗山有十全有待再吟留之/句今果十依    皇祖元韻惟彼時)
　(作詩之意弗獲如願不/堪追憶亦不忍仰瞻耳)睨弗視之祗俛頭豈謂祝
釐誠未乆旋成
永别幻如浮徒因民願廵呉郡便以途遵過嶽州四字賡
　來各已廿再經不擬重(去/聲)詞留
　　　四賢祠行館
　逐程行館足盤旋傍有樷詞祀四賢恰喜昭蘇方孟月
　忽驚俯仰異當年稱其孫(復/)石(介/)應聲耳略彼孔(道/輔)胡
　(瑗/)異趣焉論古由來戒深索欲長善善此思㫋
　　　渡汶河再曡壬午舊作韻
　夾岸萌青有嫩蕪方春醖釀未云都長橋猶是卧波接
　兩界何曾隔省殊迎蹕民情親且切鳴鞭途景直非紆
　西流分水各南北濟運真資奕世模
　　　於中水行宫作
　行館成辛卯再題憶丙申斯來乃三度徃事祗増顰飲
　恨無䏻避承
歡何處循顔齋曰致本(向所題行/宫内齊名)致本在思
親
　　　麥色
　麥色南來日日深嫩青新緑露珠斟潤因消盡融融玉
　暖以催成簇簇金奚啻鳴鞭悦乎目真教亞壠惬於心黔
　黎隨馬相蹂􁞻不忍禁(去/聲)之惜不禁
　　　至泉林六曡舊作韻
　韻賡六曡來七度昔歲今時厯厯明最絶塵區石泉泌
　無䨇畵境曉春晴砌苔向日暖相送庭樹識人意與迎
　欲罷不䏻勉摘句
東廂瞻望若為情
　丙申
　曲阜近瞻禮弗重(去/聲)莅因徑此來原有在川留
　聖蹟可無一宿寓翹陪山容水態誠佳矣箋擘毫揮却
　懶哉明曉便當催轡去耽乎勝景漫遲徊
　　　賜扈蹕及山東大小諸吏食因得句
　晦日韶春馬上逢泉林勝處駐鑾重適因到早羣僚召
　聊以酬勞扈蹕從雖是笙簧有雅奏未如山水足清供
　翰臣賡韻原常例沈宋寧須較景龍
　　　七題泉林行宫八景
　　　　近聖居
　行鑾復此駐春朝
　闕里西瞻路不迢佔畢孰非近
　聖者得門或寡漫逍遥
　　　　在川處
　此處猶傳
　子在川如斯不舍㡬千年㑹其趣寓㑹其理豈是尋常
　賞石泉
　　　　鏡瀾榭
　不波得照波艱照水榭云何稱鏡瀾程子書明詮此理
　静中定合動中觀
　　　　横雲館
　月漾廊圍三加館北堂咫尺
昔棲遲(館北為駐宿聖/母昔年    所)那䏻撫景成新賞真是望雲引舊
　悲
　　　　九曲彴
　卧波長彴曲成九夾岸縁楊若相(去/聲)招問景莫嫌屧歩
　逺越因曲折越神超
　　　　柳烟坡
　嫩緑初看拂籟輕春烟一片忽來撗設無此意為揺蕩
窣地長條有底情
　　　古䕃堂
樹古由來䕃亦古銀雲櫛櫛滿庭鋪重經此復引遐想
種樹人還識此無
　　　紅雨亭
茲來復匪放花時亭畔徒看突兀枝恰合明晨清蹕去
對紅雨或引嗟咨
　　雨(二月/朔日)
徹夜隂晴互相間(去聲泉昨/夜駐  林)雨絲雪粒曉來濃晨寒颯
颯輕輿度午暖􁝽􁝽沿路逢時宻時疎霑四寸(是日行/經費縣)
(自寅至未先雪後雨疎宻相間詢之/國㤗云入土四寸於麥苖大為有益)既優既渥悦三農
最髙自合氣凝冷玉積䝉山三兩峰
　　望蒙山四曡舊韻
雪而繼雨不同同謂勝前番此度中(乙酉望蒙山有將/謂其雱昔歲同不)
(期孤望此行中之句以前三度經此皆遇雪乙酉則正/望澤也此次則雪從繼雨且入土四寸尤為霑足不特)
(逺勝乙酉并/逾前三度矣)望澤未深真及節以亨當(去/聲)可是為䝉翠
圍野郭均各潤素積遥巒弗動風此實應欣愁則底合
龍忽繾速成功(昨阿桂等奏引河工程已有八分河水/一經蓄髙月内即可開放以為堵合之)
(計今已仲月之朔而喜信/尚未至繾望因之益切耳)
　　註經臺行館六韻
幾宇叢祠野甸隅康成徃蹟試評乎賈生以後殊董子
(漢儒首稱賈董然賈以治安策董以天人三䇿及春秋/繁露未嘗註經也其餘註經家史稱其守文之徒滯固)
(所禀異端紛紜疑而莫正惟康成括嚢大典網羅衆家/刪裁繁誣刋改漏失自是學者略知所歸云云是康成)
(在漢儒中最為有功經學以/視賈董正復難為優劣也)秦火之餘頼漢儒一室操
戈多異論出奴入主不同趨網羅喜爾猶精核嚢括刪
他有薉蕪學者識歸洙泗路行人欣遇費䝉途何來館
舍於傍建不説事成深慙(去/聲)吾
　　萬松山行館駐蹕作
北則田盤南則杭一為佛守(盤山萬/松寺)一為嶺(西湖萬/松嶺)此
山亦名曰萬松栢多松少名弗稱(叶/)循名責實夙性然
更因齊物觀平等細尋童童祗兩株亦覺落落宜新境
有招提弗事莊嚴傍為行館樸而整乙酉於斯乃初駐
十六春秋過以猛㡬餘小坐慿昔窻一聲定磬發清省
　　晴
邇日每作雲郊行覺隂寒徐看緑野潤麥苗抽翠攅今
曉雲㪚浄扶桑湧朱丸宜𤾉同農慰利旋知衆歡一念
弗已為(去/聲)諸務因民觀傍午頗覺暖遂與易征鞍露冕
惬瞻願老㓜隨並肩固知非强為如保心益磾
　　問官里行館詠事
郯子當年魯附庸(郯子朝魯後人遂以為魯附庸其實/不見經史盖如任與顓臾之属耳)
那䏻近百里提封(附庸不䏻五十里今自問官里至郯/城幾及百里則郯之提封安得如許)
(之廣且所云問官里亦未必果即此/地或後人遷就附㑹未經核實耳)廟朝少皥官述悉
園去由旬里計重(梵經四十里/為一由旬)何事邉傍行館築更兼
㸃綴曲池溶雖云圖省駝裝費(上四次南廵經註經臺/問官里均御行營茲該)
(撫復於兩處添搆行館雖以駝装省費為辭然/因一宿又煩添建兩行館於心䆒未釋然也)舍欲為
辭媿鮮悰
　　郯子園再曡舊作韻
今朝駐魯境明日入呉墟郯子名猶在金天蹟緬餘園
因述古彼館以憇春予淳樸為佳矣華紛奚事諸惟民
之切耳是我所殷於有暇慿棐几成吟即便書
　
　
　
　
　
　
　
　
　
　
　
　
　
欽定南廵盛典卷十五
　欽定四庫全書
　欽定南巡盛典卷十六
　天章(庚子/)　(江南/)
　　詩
　　　入江南境
　為憶南邦望幸切春朝命駕此重巡魯齊再至别非久
　(自乙酉南巡後辛邜/丙申曽两至東省)江浙未來情更親胥赤子寜分彼
　此秉青陽與佈和仁翕河察吏諮民隐要務非闗慶七
　旬
　　　五依
皇祖示江南大小諸吏韻
　鳯麟之所逰豈非郊與棷而兹胡不然此理亦易剖唐
　虞世去逺王道弗行久君臣應共慊於我宜為首
仁皇仁逮今赤子如懐
母樂樂而利利南東安畎𤱔但當守
良法毋事紛更後咨爾牧民者官箴慎宜守重來觀民風
尚覺敦孝友迎蹕紛夹塗少者扶其夀施恵厪向隅推
行爾莫負
　　龍泉莊行舘即事
南巡駐皆舊行宫他應駝載御營備張御營處祗餘五
江南者三山東二(江南之龍泉莊林家莊桂家莊三處/山東之註經䑓問官里二處上四次)
(南巡均御行營此次該督撫以駝載省費為請因各/建行舘雖結搆樸素而計費已不啻中人十家産矣)大
吏因之建行舘斯實圖省駝載費入江南境此其一其
二按程宿次第雖云樸斵弗丹艧中人十家産不啻疇
咨政務覲林下(駐蹕後召軍機大臣理政降㫖後即宣/江南在籍縉紳彭啟豐張若溎蔣元益)
(史奕昻儲麟趾金士松陸耀/宫兆麟等各進見咨詢民瘼)幾閒拈筆吟即事即事亦
豈賞景光摛辭率以誌吾愧
　　降㫖免江蘇安徽两省積欠詩以誌事
積欠寜為民願焉率縁灾歉實堪憐行時問俗莫踰是
施恵因心非用權(入江南境諮詢民隐將江寜藩司所/属災緩未完銀四十五萬餘两米十)
(七萬二千餘石蘇州藩司所属灾緩未完銀二萬三千/餘两米十二萬九千餘石安徽藩司所属灾緩銀四十)
(萬餘两米麥榖九萬餘石全行豁/免俾两省積欠悉除以紓民力)漕項地丁逋並逭給
求養欲道無偏儀封企望合龍速庶得災區耕涸田
　　題行春堂(龍泉莊/行舘内)
行時正值四之春露冕鳴鞭隨萬民不禁歡呼任瞻就
那分疆界縂尊親于焉止止恰欣樸惟是孜孜切體仁
近百萬寛两省欠循名庶副責其真
　　夜雨(二月初/六日)
春雲傍晩忽濃鋪遂霈甘膏半夜濡知已連朝被霑潤
那辭前路致泥塗雨珠太守喜誠有漸石僕人勞豈無
歌舞農夫怨行路權其輕重學農夫
　　度永濟橋三叠前韻作歌
北來平陸行延迤漸南時見有積水固知此邦治水難
未得領要議紛起丁丑過此命修橋剔之鬟之俾詳視
(橋下之水下注為六塘河向多淤埂丁丑經臨籌度命/大學士劉統勲等履勘濬培添建牐壩并簡㕔員移駐)
(禁民侵占壬午乙酉再/經其地視之悉就理矣)自此六塘得宣洩湖水下注中
泓裏兹來乃隔十六年橋長流細春時爾夏霖秋潦或
可容已成良法毋或毁黍髙稲下各隨宜是在有司勤
料理撫字之勞爾莫懈催科之政爾莫恃蒿目民艱猶
昔然吁嗟是吾乃所以
　　過宿遷縣
宿預過古縣運河俯大隄春烟萬户靄新水一川低吏
治入疆察民情我后傒撫兹親切意恵澤可云稽
　　順河集行館再叠舊作韻
永濟橋過六里程順河集傍厹猶存仲春適可一朝憩
壬午猶思大吏營(壬午南巡地方大吏以此間距登舟/尚有四程因搆行館數楹為憩勞息)
(衆之所規制樸/而且小遂聼之)墻外桞條髙下嬝盆中梅朶两三榮撫
今豈不追前度每欲摛詞輙繾情
　　䇿馬過仰化集口占
䇿馬徐過仰化集萬民迎謁路傍盈顧言扈蹕地方吏
爾我寜無愧此名
　　隄上
宿霧徐開曉日暾大隄廿里度輕軒左慿緑野右運水
通漕籌農意合存
麥苗芃緑桞絲黄蝸舍漁舟近水鄉日日迎人融冶逓
果然有脚是春光
有時按轡一鳴鞭萬姓隨行相後先問此人情何以得
自維愛養亦多年
　　題展義齋(林家莊/行館内)
行館向平原新題額素軒對宜時霽好憩喜樸風存烟
景近江國衣裳覺潤暄逭蠲勤實政展義豈虗言
　　賜两江縂督薩載
两江縂督例兼河任重事繁資是吪晋也昔聞家訓在
(髙晋大學士髙斌之侄習聞家訓諳悉河/務因簡任两江縂督兼管河務十餘年)載弓能集衆
思羅幕開建業亦無忝川改陶莊有足多(陶莊引河自/康熈己邜)
(及南巡時即入覲命開治而河臣率以為難因循未就/  薩載履任    時面諭赴工察看伊即力請開挖引)
(河與余意合遂扵四十二年二月奏報工成引河暢逹/形勢甚順等語因交部從優議叙給與世職以示奬勵)
識要輸誠更何諭所期軍肅與民和
　　賜蘇州巡撫楊魁
久曽為府道上下習嫺知必不喜趨奉更當體溺饑於
　奢儉應示既飬教毋遺朂爾勤本務周帎有往規
　　　題同和堂(在陳家莊/行館内)
　時之和為春民之和為親行時觀萬民瞻就胥歡欣博
　施以濟衆堯舜猶難云一念苟存誠亦無不懐仁名齋
　永自勵吾豈漫逰巡
　　　賜隨營衆臣及江南大小吏食得句示志
　春郊好雨復佳晴程近午前已駐旌扈駕守疆胥列坐
　大員小吏俾聨情時和要在叨
天賜政乂還當戒已盈一食莫忘憶饑溺君臣職縂為民
　生
　　　賜縂河李奉翰今調河東縂河之任之作
　耕當問僕世勤司(奉翰父李宏曽為/南河河東縂河)簡任南河两載斯
　特以豫工須善後因移東省藉深知(江南河務雖繁於/河東而䂊省善後)
　(事宜𦂳要李奉翰又任河官較為諳習至南河本要任/而現在安瀾工程稳固又有薩載兼管陳輝祖隨同辦)
　(理自可漸臻熟悉/因將二人對調)行於無事莫過慎防以其先豈在竒
　尚此合龍盻佳信闗心遥望引愁思
　　賜江蘇學政劉墉
曽此司文柄後教習政衡(劉墉官翰林時曽任江蘇學/政後出為府道臬司俾練習)
(政/務)洊升至卿貳重莅訓諸生去稗收精鑿駕輕就熟程
朂哉莫孤望爾父國之楨
　　題融春齋(在桂家莊/行館内)
登舟明日此停驂樸宇於斯憩宿堪桞眼盼春當仲月
梅心融雨近江南祗須修葺舊之二圖省馱裝益乃三
(入江南境舊有行館應修葺者順河集陳家莊二處新/構者龍泉莊林家莊桂家莊三處雖藉省馱裝而按頓)
(又増憩宿之所/扵心䆒未慊耳)按頓都看有行館摛詞用以誌吾慙
　　閲李家莊新河口
髙晋昔建議中河沙埂之黄流況横截勢應向東移楊
莊(舊中/河口)遷李莊(新河/口)避阻而就夷既已從其言次苐工
作施却因清水弱(前嵗髙晋面請移楊莊中河口扵下/㳺之李家莊雖允其請而意尚遲疑)
(髙晋囬任後亦未籌辦迨夏間黄水淤滯清水出口力/弱未能迅即施工及髙晋前赴豫省督堵漫口中河仍)
(復遷延待時知必/有難辦之勢矣)未行尚俟時後薩載入覲面詢何故
遲其言似遷就其意我早知(昨冬薩載入覲詢及移改/中河之事其言雖遷就髙)
　(晋原奏然以為楊莊現在河流暢出今因情形異宜窺/其意盖移改李家莊乃髙晋一人之見而未嘗詢謀僉)
　(同非必當更張者因諭薩載云果爾莫若仍舊貫議/為愈薩載奏謂如是則甚合機宜遂令寝髙晉之)莫若
　仍舊貫則稱實得宜今來親履勘原屬多此為然亦非
　虚費疏漲或可資(茲親莅履勘楊莊河口原可毋庸移/改然髙晋彼時意在避黄河横衝抵)
　(溜之病今雖無用設中河夏秋或遇異漲由李莊新河/分出亦未為無益不得䆒其妄費因以此意諭薩載酌)
　(行/)莫非謀民安怙過則見卑
　　　閲中河
　中河酌中定
聖制古誰過(中河酌實聖祖所/定斟    盡善也)五度經臨熟萬年利頼多
　進舟斯有待䇿馬此無訛(前巡于此閲中河亦皆䇿/馬而行度清口始進舟也)節
　相欲更置(前春髙晋在京面奏以楊家莊中河口一帶/每多淤阻欲移中河口至下游之李家莊自)
　(係實在情形雖允其請而意中䆒属遲疑髙晋并言回/任後即擇便興工迨夏間黄河淤淺未能辦及嗣扵秋)
　(間令髙晋馳赴豫省督辦漫工薩載扵改置一事屡遷/其期因傳諭詢問則稱楊莊河口近已通暢若改由李)
　(家莊往來渡黄須在黄河中多行十餘里而李莊閘壩/有開有堵亦殊不易盖移改乃髙晋一人之見並非實)
　(有必當更張之勢詢謀/僉同也因諭仍從其舊)尋思未易麽
　　　楊家牐五依
皇祖詩韻
御碑亭七十年餘(乙酉皇祖此詩成于康熈/    迄今七十餘年矣)拱讀欽
猷立為徐曹相學他守勿失陸翁思彼巧中疎(陸游詩人/謀常向巧)
　(中/疎)
　保障由來勝繭絲民情河務豈殊移治河本以衛民耳
　咨爾諸臣宜盡知
　　　渡黄河即事六韻
　河裔駐鑾旌瓣香叩彩棚輕風不作浪細雨忽成晴一
　自儀封决常懐午夜驚翕川願歸舊凭舫益為怦厪近
　更厪逺渡黄如渡清(渡黄處竟無黄水盖因上游儀封/决口大溜全趨渦淮未行故道以)
　(致皆清/水耳)邇聞工逮蕆(昨阿桂等奏引河工程扵二月初/四日全行挑竣上下一律通順現)
　(在大溜直掃北崕臨水土堰并外灘亦日漸刷深初/十日内必可開放引河合龍蕆事益切佳音之至)黙
　禱盡吾誠
　　　陶莊
　　河神廟瞻禮六韻
　大河南釃北陶莊逼溜恒虞清灌黄幾度興工工未就
　(康熈己邜春河導皇祖南巡董安親莅河干閲視即􁩱/命挑陶莊引    黄以河臣    國開放過早隨)
　(墊庚辰春侍郎常綬遵淤阻㫖閲勘請再挑深辛巳秋/河臣張鵬翮請挑中叚    功皆弗就壬辰甲午河臣)
　(趙世顕亦屡挑屡塞雍正庚戌以後大溜南趋更難施/工乾隆己未命大學士鄂爾泰來勘仍持開引河之議)
　(時髙斌為縂河以為工不易就乃創建木龍挑溜北趋/為補偏救弊之計扵是引河遂置而不論矣邇年黄水)
　(倒漾非開陶莊引河更無善䇿因命薩載詳悉履勘遂/繪圖貼説以聞余復扵圖内徃返指示議既定即于丙)
　(申秋興工至丁酉仲春工蕆開引放溜極為暢順引河/遂成因命建  河神廟以荅  神祐詳見御製碑記)
　一時頼
　佑佑誠長改前果向新渠徙善後還培舊壩障用答神
　庥祠宇建永祈民宥肆籩薌瓣香此日申誠悃峻碣多
　年誌感慶(丁河神廟碑/  酉年建)
皇祖鴻謨幸因蕆守成惟勵敬無遑
　　　閲木龍叠乙酉韻
　清口木龍向久成逼黄不致灌乎清陶莊改溜去南逺
　新渚䕶沙移北營(清口木龍始自乾隆五年前河臣髙/斌因南岸    御壩迤下險工奏請)
　(建設木龍四架挑溜北趋頗著成效嗣壬午乙酉南巡/閲視復經指示陸續増至七架以資逼溜䕶灘自乾隆)
　(四十二年開挑陶莊引河扵第四架木龍處築攔黄壩/溜勢改北去南漸逺所有五六七三架木龍在新壩東)
(􁩱入土中經薩載奏明啟拆復經指示扵頭架木龍上/添改一架又於陶莊新河峙家莊南岸改建木龍三架)
(以期冲刷北岸灘土甚為得力是木龍挑溜掛􁩱後/並可啟拆改建事省而功倍實為補偏救弊之良法)救
弊補偏未可少抽薪於釡永無驚(木龍雖補偏救弊逼/黄挑溜使不致灌入)
(清口固河工内不可少之法至陶莊引河新改使黄水/直北趋下不復有倒漾灌清之虞則誠釡底抽薪之計)
(也/)雖然應識滿招損謙鞏吾惟盡此誠
　　觀清口出水誌再叠舊作韻
壬午定水誌两壩去其擁然實有節制非聼一往送亦
弗害蓄清禦黄有束縱不過束縱間拆築費楗葑自從
定此制殊無費太重較之下河灾鄰國為壑供所以數
年來民鮮昬墊痛從來渉河務其議如聚訟兹實出獨
㫁幸免執已用下河屡獲收室家逭乏空河臣守此䇿
竅要頗稱中戊戌秋河決竟掣大溜動賈魯不能容睢
淮因致洶尾閭歸洪澤株守斯害衆預命開五壩(前嵗/豫省)
(漫口之水入扵賈魯河由睢河渦河而行遂為淮水歸/扵洪澤湖恐湖水陡長難展清口两壩宣洩不及諭令)
(薩載等扵五壩留心預防尋據奏清水勢大以次開放/五壩幸無潰溢為患雖下河不免被水但其時早禾已)
(經刈穫所種晩禾無多即有/淹浸之處尚不致成大灾)臨期漫􁦖􁦖因為之以漸
　湖河叠疏控下河未大灾無聊之思綜懐哉切痼瘝恧
　矣對稱頌
　　　閲河五依
皇祖詩韻
　禹之行在無營知者後來異所行
皇祖閲河垂至訓惟期稼穡底平成
　　　謁
　　恵濟祠
　恵濟千秋䝉庇佑
　崇祠枚實見河干十餘年别今朝謁一片誠同昔日殚
　不動微風刹竿静暢流清水巨川寛大河北徙陶莊後
　益頼
　神庥永奠安
　　　阿桂等奏報引河已放溜詩以誌事
　陶莊籲
　神佑即日得佳音(陶莊引河初成即勅建黄河神廟以/荅  嘉貺兹初十日渡  瞻禮神祠)
　(黙致䖍禱即扵未刻得阿桂等馳奏稱初六日晩間開/放引河掣動大溜奔騰下注至初七日夘刻已過百里)
　(外之和好地方且初開時金門頓落水一尺次日又落/四寸察看引河實已掣溜六七分現在相機堵合等語)
　(是甫瓣香申悃數百里外即荷/  神佑垂貺更期迅速合龍耳)引溜就新速歸川赴舊
　深翕流庶無變
　垂貺信昭諶必俟合龍後吾方敢慰心
　　　慈雲寺瞻禮
　招提久建運河濆
題額依然仰
聖文(慈雲舊係小菴雍正十二年辦遂皇考勅建慈雲寺/    命淮闗監督年希堯督    成大叢林因僧玉)
　(林住持仍令其/派下承接云)為闡宗風期悟徹重臨南國致瞻勤幾
　畨掖
輦明如幻一晌登雲忽不欣已是拊膺思
昔日那堪翹首望
慈雲
　　　閲老壩合龍處
　甲午秋漲盛老壩黄河決㴞天勢莫遏萬姓遭臲隉賑
救不遺力督催速堵缺廿日奏功成
明神佑誠别(甲午八月外河南岸老壩口隄工漫溢大/溜全注決口板閘淮安一帶俱被水淹當)
(飭赶𦂳堵築于九月初八日開工進埽至二/十八日合龍两旬功蕆實頼  河神佑助云)兹來視隄
工出水髙凸凸瓣香致敬宜安瀾籲以切老㓜紛隨輿
温飽多歡悦元氣似已復閭閻亦填列而我一迴思往
事不忍説
　　閲淮安石隄三叠前韻
淮安無不安清河並入海然而安難哉至今難更倍辛
未始南巡土隄以石改癸酉並漲時恃此為寜載(淮城/西北)
(舊皆土隄辛未南巡臨閲始建石工/癸酉河淮並漲淮城幸頼石隄之利)惟蘄奠昬墊那惜
勞畚橇是後凡三巡粗識其原委然乏永逸圖宵旰厪
心每亦惟事補苴何有垂範楷甲午决老壩岌岌淮城
殆蕩析壊廬舍遷避市為罷亟命速堵築廿日功成愷
(甲午八月髙晋等奏十九日外河南岸老壩口漫溢過/水大溜全注缺口附近之板閘淮安一帶俱被水淹房)
(屋人口俱有坍損城垣幸而未頽隨即飭查撫恤尋據/呉嗣爵等奏淮城南門外先已乾涸東門外亦涸出里)
(許西北二門早築一壩阻其進水居民陸續遷歸故廬/城市早得安業因飭河臣上𦂳堵塞決口二十日即合)
(龍/)兹觀雖少慰回憶心猶駭
　　過淮安城
御舟小泊射陽城登岸還教䇿馬行翠盖錦旍徹儀衛
風鞍露冕決民情弦歌那聼八音奏婦子稍欣百室盈
甲午迴思灾甚劇今來額慶爾更生
　　過寳應縣
傍岸艤蘭舸度衢攬玉韁民情益親切土俗念周詳舊
號平安漢新稱寳應唐若論予夙志惟是祝綏穣
　　閲壩
南闗迤邐接車邏封土下河受益多(壬午南巡親臨酌/定視五壩水誌預)
(開清口以洩湖水其山盱五壩封土不/令輕拆下河十餘年來遂獲連嵗豐収)戊戌洪河經異
漲預防思患早開矬(戊戌秋河決儀封下游入洪澤湖/清口两壩悉行展拆猶減洩不及)
(因勅薩載等留心預防無已啟山盱五壩歸之髙寳諸/湖及歸諸湖不得不開南闗車邏諸壩歸之下河幸早)
(禾已収晩禾補種無多尚不致成大灾/彼時權其輕重為無可奈何之辦理耳)權其輕重誠無
奈那免閭閻被薦瘥惟冀儀封合龍速不資壩減永嵯
峨
　　　過髙郵州
　髙郵昔水鄉五壩減水受自定清口誌封土五壩守(前/此)
　(啟五壩以洩洪湖盛漲髙郵等處下河一帶叠被偏灾/自壬午春親臨相度酌定視五壩水誌展拓清口東西)
　(两壩為釡底抽薪之計其山盱五壩不令輕拆從此下/河連嵗豐収乙酉南巡已觀成效十餘年來屡獲有秋)
　下河連嵗収葢藏比户有戊戍黄河決水向洪澤走尾
　大恐弗掉預減咨可否(戊戌秋豫省黄河漫溢由賈魯/河睢河渦河入扵洪澤湖因恐)
　(清水驟長清口两壩宣洩不及湖不能容屡勅薩載等/留心預防未幾清水陡漲洪湖不能宣納清口悉行展)
　(拆仍未能洩減薩載等以次啟山盱五壩歸之下河所/幸早禾已經収獲晚禾補種無多浸没有限遂不致成)
　(大/灾)因為之以漸未大灾田畆己亥亦如斯倖矣邀
天偶兹來觀閭閻頗覺相安阜然而憂民心益甚以日久
　　　至維揚即事
　小雨北風起蟄雷(是日始/聞雷)夜隂曉霽進舟催日暄景䴡
　春方仲㓜挈老扶民縂來稍厭笙歌特煩䀨不嫌梅竹
　作清陪竹西小杜曽留句何事唐時已有開
　　　上方寺
　蜀岡此其尾登岸必先臨尚逺笙歌沸却欣松竹深山
　僧習俗禮野鳥解禅音顔李賛呉畫查然莫可尋
　　　駐蹕天寜寺行宫再叠舊作韻
　梵寺天寜䢴水邉行宫右側駐旌便重來仍值仲春月
　别去忽成十六年栢樹喬偏増古貌梅花放不入時妍
軒齋依舊景非昔東望惟増意黯然(天寜寺行宫東即為/奉憩    慈寜之所)
　(今咫尺軒庭如舊情景非/昔    瞻望惟増悽感)
　　　題大觀堂
　大觀玩象羲經示設教省方義最該必有休民敷政化
　寜因適已事徘徊神心契處㤀今昔天下為家那去來
　理萬幾餘得清暇拈毫也覺暢吟材
　　　文滙閣
皇祖崇經訓圖書集大成分頒廣流布髙閣此經營(閣中/貯分)
　(頒古今圖書集成此閣/亦倣范氏天一閣為之)規擬范家制工因商衆擎亦堪
　匹四庫(四庫全書繁重不能分貯各/處故祗賜圖書集成一部)永以貯層甍
　　　慧因寺
　浄慧本無因善因亦有慧無實浄之根有以善為蔇而
縂非全提全提泯文義大士坐如如黙然示度世
　　青琅玕館口號
矗矗干雲歩歩圖静披細籟奏笙竽青琅玕信和闐顆
戞徴含宫似此無
　　題浄香園
花以香為浄人因去有來春秋十六閲嵗月隙駒催逕
入真玕曲座仍假竹陪(入青琅玕舘仍緑竹参天而軒/中坐處雕木成竹為屏榻巧而)
(不傷/雅)巧還不傷雅拈句亦宜哉
　　題趣園
日渉園成趣别之十六年景光仍似昔嵗月暗為遷隄
桞眠還起山梅浄以妍畧徘徊便去桂檝指前川
　　遊平山堂叠壬午舊作韻
䢴江昨日艤行舟清曉平山作勝逰七字昔年賡舊韻
春秋十六閲如流
慧因寺裏参調御浄善聊為辦有無(題慧因寺詩有無/實浄之根有以善)
(為蔇/之句)可惜僧雛不識此施檀熱閙羡金夫
　杜詩休説李唐朝千百年來事已遥豈啻笙歌二十四
　畧嫌雜遝壓溪橋
　漫教警蹕肅呼聲老㓜任趋縱與横到處欣他親切意
　不孤多載愛民情
　功徳平山一脈岡棧途跋馬尚無妨驩虞皥皥忘分别
　底事子輿較覇王
　精藍色色與空空丈六無為罷六通到此應忘一切地
　而何㸃筆騁吟工
　賢守清風一緬思(四字為御題/  皇祖)
奎文千載永留兹至今大法小亷者
垂訓依然凛
昔時
　逰餘亦命返㠶揚川路韶曦暄且涼岸轉舟行迴首望
　緑雲叢底淡烟光
　　　題倚虹園
　今朝駐蹕饒餘暇園倚虹橋路不賒畫舫命逰任瞻就
溪堂近水實清嘉岸傍大吏周咨度川引洪流恐致差
(過倚虹園詢問薩載黄水到徐州之信據奏尚未接禀/報計日應到而未到恐前此阿桂等所奏開引河或有)
(更變深為懸切/薩載亦以為慮)如旱望霖愁更甚那更閒緒賞烟花
　　逰康山即事二首
䢴城䇿馬進南門聞説康山舊蹟存誰識濬河䟽運道
(康山在新城南門内髙三丈許無石骨盖昔人濬運河/時積土所成因築山館志書未詳所始亦弗深考耳)
竟成築館作名園時花二月之中遇古樹千年以上論
為倣畫禅書四字(舊有康山草堂四字額欵署董其昌/書以康海落職後曽來讌飲得名但)
(筆法不類香光因倣/董法重書四字賜之)似於不似緬釵㾗
汴州節木久名揚(陶榖清異錄云廣陵東南一都/㑹凡百頗類京師號節木汴州)更説
康山有草堂城市已云擅幽絶(石刻米芾城市山/林四字似属偽作)管絃
何事閙紛忙愛他梅竹秀而野致我吟情静以償略歩
樓䑓髙下者謂應數㸃愧香光
　　新調河東縂河李奉翰奏報黄流已至徐州詩以
　　　誌慰
清曉正慮河恐復有更變卓午接奏章徐州黄水見川
　流六尺餘歸故道機現(十六日午刻李奉翰奏到十四/日至徐州見黄河内黄水増長)
　(六尺八寸現已平槽溜行迅速此係儀工引河成功大/壩定已合龍等語覧之欣慰惟佇望阿桂等奏到耳)
　阿桂何未報疑信猶叅半佇待合龍信吾憂或少間
　　　塔灣行宫四依
皇祖示江南吏韻
　以休存夏諺時邁著葩經同任民父母莫㤀物毒亭食
　衣雖稍足熈皞未全形咨爾法亷者毋勤供蹕停
　　　題得閒堂
　夘發辰牌駐程纔廿里強(是日自揚/州至塔灣)春雲閣雨色野岸
　淡烟光到早得閒早書堂遂額堂傳宣謁疆吏仍是萬
　幾忙
　　　㣲雨
　㣲雨午前宻江雲暗逺天無聲惟潤物有喜是宜田梅
　蕚姢如洗桞條重欲眠蜃忩憑眺處緑麥正芊芊
　　　阿桂奏報將合龍形勢詩以誌慰
　未敢稱功就先期逹喜音金門溜已㫁竹箭落猶深(阿/桂)
　(奏儀封決口扵本月十一日午刻两壩攏合隨上𦂳填/壓未逾数刻金門立見㫁流大溜全注引河但尚有一)
　(二腰漏處未屆十分放心不敢即馳報合龍然十一日/金門業已㫁流大溜全入新河壩脚俱係停水而長水)
　(亦已消/退等語)腰漏誠無礙脚停亦漸沉黄流將到浦(薩載奏/黄水已)
　(長至九尺餘十六日已據禀報黄水已到/桃源境内距清黄交滙處不過百餘里)蕆事庻幾今
　　　塔灣行宫五依
皇祖詩韻
　五度南巡五嵗華亦經五次韻賡麻豫逰敢逞己之欲
　中外由來帝者家聒耳早嫌絲與竹怡情那在鳥和花
堯年行館惟斯一兹漸多空言戒奢
　　　過𤓰洲鎮
　𤓰字原為江裏洲閘成潮不到揚州(蔡寛夫詩話云潤/州大江與揚子橋)
　(對岸𤓰洲乃江中一洲唐李紳詩云揚州郭裡見潮生/當時大江之潮揚州固嘗見之自𤓰洲以閘為限潮遂)
　(不至揚州記載家遷就失實嘗訂/正之詳見向所作廣陵濤疆域辨)從來記載多遷就各
　報見聞滋怨尤無暇因他考古蹟有心惟是切民謀甲
　申憶被坍沙後(甲申六月髙晋奏𤓰洲江水長發丈餘/迴瀾壩岸坍嚙至七月汛平加甃碎石)
　(江塘復完十餘年來頗為安鞏今閲/視民居較之前巡所見益覺稠宻矣)重覩閭閻奠以稠
　　　渡江
　不藉稱㠶利真如渡鏡空雲頭霏細雨江面斂㣲風艤
　岸方知到得門乃自通
　瀆神信昭貺欣感意何窮
　　　至金山駐蹕作
　畫舸長江茲五度較前四度景嫌殊雲瞻日就情仍彼
逰奉
歡承感切吾未可罷巡以民戀依然安泛頼
　神扶金山純粹而精處秀助吟酬那得無
　　　金山寺五依
皇祖詩韻
　治安端在萬民和欽仰
堯勲自勵多即此林林迓鑾者心誠如保中(去/聲)云何
　　　題鏡治齋
　浮玉中行齋向曽額鏡治憩宿偶循名於斯有二義一
　曰鏡在民果得教飬遂一曰鏡在已屋漏可無愧自審
　多未逮徒言何濟事返躬每以先玩景猶其次
　　　逰金山寺五叠蘇軾韻
　觀我莫若觀乎民浮江即似浮於海君師責匪道不行
　遐想乗浮愧應在泊舟茲復逰頭陀風恬曽弗揚㣲波
　長流萬里奚啻萬西源東委興懐多往來梭織行㠶揖
　四民赴時争一日飬欲給求其艱哉省方亦曰厪黎赤
　海門湧出玉蟾魄光耀巨川練非黒而我夕窗方映明
　擬賡蘇句心先驚欲罷不能羞不識險韻依然一體物
　流者為永峙者山曰流詎巧峙豈頑峙流祗寓樂而已
　何係仁山與智水
　　　題文宗閣
皇祖圖書集大成區分五百廿函盛空前絶後菁華煥内
　聖外王模楷呈秀稡江山稱(去/聲)此地文宗今古貯層甍
　略觀大意那知要知要仍惟在力行
　　　金山四叠舊作韻
　大江洗不盡山青色匪色還形匪形萬刼以來天與浄
　九州之内地稱靈仲春月值景方鬯十五年過蹕重(去/聲)
　停為憶前巡掖
輦處措詞無緒意冥冥
　試看欄外東流水恰似胷中一片天魏躓吴顛同是戯
　風聲月色自為仙鏡呈上下照終古樓貯圖書始近年
　(前嵗賜古今圖書集成一部扵金山行宫鹺臣建閣以/弆并請扁額名之曰文宗閣並御書江山永秀額賜之)
　翻笑開函難遍讀無邉景物逓闗連
　　　觀濤樓作歌
　觀水有術必觀瀾濤實為瀾之大者海固㝡鉅江次之
　較於湖河更雄也層樓峙立俯石排盈川顥氣向東瀉
　習習㣲風畧鼔之漻淚奔騰難狀冩洞心駭目不可視
　萬變千竒幻真假榜者於中若無事持心既定任上下
　(叶/)古人於此亦有言南人之舟北人馬須㬰風定浪亦
　息適纔見者都無把
　　　登金山塔頂四叠舊作韻
　大江東望玉簮尖忽到拾登百級兼無地有天雙目豁
撫今思昔一心恬十餘五載景重閲四叠七年韻再添
拙速雖然遜響鉢亦非鬚㫁數莖拈
　　自金山放舟至焦山五叠蘇軾韻
輿情望幸酬深耽用是五舉巡江南金焦两㸃矗波翠
何異前三與後三路便聊以駐信宿要因省方觀田蠶
懸華結綵稱祝頌何徳被民増怍慙昨者浮玉憩山館
今朝順流漾江潭西以屋勝東樹勝敷葉吐蘂春未酣
未酣之意勝酣矣即斯三勝誰能談侵尋譙亦有建置
莊嚴定慧(寺名康熈二十/三年    賜額)輝珠龕那更峰頂事㸃綴譬
之食蔗窮其甘東坡艱韻忽五叠雖曰逸興寜非貪黄
頭桂檝候已久清賞既適歸亦堪佳處無須重繫戀倩
閒雲為封巗菴
　　清寄堂
書堂古寺側清寄向曽顔一十六年别青春片刻閒吟
安松竹裏瞬息昔今間俯視東流水何嘗有往還
　　竹樓
竹樓此日復相過覺比前遭鳯尾娑背念王家記中語
􁤤然髙致恐輸他
　　海門庵
東向江連大海溶丸泥那得此門封扶桑曉旭紅雲湧
泰岱何殊日觀峰
　　逰焦山作歌三叠舊作韻
既是名山那無屋譬人盎背必有腹頭陀應弟焦先兄
如氣相求相應聲東西雙峰秀㧞水在此曰此彼曰彼
其實一脈地根連何有於行暨夫止知之而復云來逰
斯則隣非弗隣是春和日䴡正良辰山僧速客意甚勤
輕輿減從試攬勝不教緹騎呼紛紜羅漢巗傍得入路
瘞鶴崖畔尋遺文棧道歩歩入叢雲青玉島俯江波氲
由東而南漸夷曠僧菴民舍相區分周覧原未消半日
迴舟两岸景吐吞江天一色逺莫辨㫁續鐘聲時尚聞
　　甘露寺再用張祜韻
古寺枕江岸上方絶世埃春能醒物睡佛已識予來徒
　和張(祜/)家句那尋李(徳/裕)氏臺浮雲為(去/聲)攬景歸岫一時
　開
　　　平風静浪歌
　風以浪為用浪以風為鼓風平浪宜静浪静風平覩(一/觧)
　我泛揚子亦數度無不平静邀
　神祐百神受職縂
天恩敬
天感
　神銘心所(二/觧)昨日㣲雨今日晴焦山速客亦已誠往來
　畫舫大江渡何異太液與昆明(三/觧)浪自静風自平巽二
　坎六息應聲布㠶弗掛寂五两軋軋雙櫓乗波鳴(四/觧)中
　流攬景猶餘事心恬因亦理觧生大之無極而太極雖
　互為根静肇成次之物來而順應為順應者自静呈(五/觧)
　觀水雖有術觀瀾亦末矣不如寥天一無動契其始告
　彼抽秘騁妍者曷澄其末返而求諸六經㫖(六/觧)
　　　䇿馬過鎮江府
艤舟䇿馬過毘陵為便就瞻郤輦乗那禁笑呼任前後
頻詢疾苦切憐矜省方首在官方飭籌治惟於民治徴
感豈易言弗致畏不嫌襍遝謂相應
　　登城霞閣三叠舊作韻二首
駐舸教依岸鳴鞭爰度衢詎寜事掃􁤤卻覺過勤劬層
閣知臨水三分緬昔圖(閣名為董其昌題/俗為之三義閣)未能便顛魏
無已且親呉世逺泯傳説時巡競祝呼萬民傒我后代
匪后來蘇
涿鹿近經郡樓桑尚有衢建興真不肖諸葛惜虚劬川
水仍常鏡城霞逺入圖耕桑殊盛昔文物向稱呉忩蜃
略閒凭墨娥可便呼八章酬八韻叠倣聚星蘇
　　黄河至清浦
黄河至清浦(薩載連日奏報黄河水勢加長今復據奏/十八日徐城誌樁長水一丈一尺餘山安)
(㕔禀報雲梯闗長水四尺九寸溜勢湍急全黄已復故/道直逹歸海等語是黄水已過清黄交滙處所直赴海)
(門可為/欣慰)斯為歸壑定雲梯闗非遥交滙故道競河決逢
已屡弗久合龍併此畨閲两嵗久為吾民病(儀封決口/自四十三)
(年七月至今㡬及两嵗屡屆垂成而/毁向年堵築漫口從未有似此久者)宵旰冀功成發帑
吾弗吝(叶/)重臣往經理竭力無餘賸引河大開寛始得
溜還正(此次漫工前後撥給部帑並两淮鹽課銀五百/六十萬两並命大學士公阿桂前往經理近復)
(將引河大展寛深又接作挑水壩逼溜北趋始得黄水/歸還故道惟阿桂等慎重奏報尚未得合龍喜音仍未)
(免闗心/北望耳)惟因慎其事未報合龍竟闗心仍北望既慰益
顒敬
　　逰寄暢園再叠丁丑舊作韻
江表初看山勢鴻埠墩西放一舟通秦園蕭寺相鄰近
水閣雲忩小憩中視昔由今興堪託松聲泉韻畫慙工
倣斯早已成八景(扵萬夀山左倣斯成/八景名之曰恵山園)愧是卑稱大禹
宫
　　恵山寺四叠舊作韻
恵山依舊矗青螺層叠禅林䕶呿羅一片赤心㤀今到
幾莖白髪較前多慧枝演法髙還下忍草當春婆復娑
禮佛而非佞佛者留詩最是好檀那
　　圓池
　圓池圓中規恰似月之滿石洞在其上夏凉而冬暖
　　　方池
　方池方中矩本自圓釃出清冽遂不及惡居下流述
　　　至蘇州䇿馬入城
　安福艫維運水濵玉鞍徐控入城闉可知其切覲光衆
　縂是此衷保赤民少者壯而壯者老别因久故久因親
　銀牌分賜諸耆艾自笑吾年亦七旬
　　　凝懐堂三叠舊作韻
　展義觀風俗勤民念食衣豫逰切休助言行慎樞機憩
　宇體無逸瞻簷思入㣲
奎章掲道趣
三字萬年輝
　　　阿桂等奏報儀封合龍工成詩以誌慰
　決隄雖幸築時和(四十三年秋間儀封與時和驛先後/決口乃時和驛漫口塞而復開者再)
　(至十一月杪始得合龍而儀封/新工復有蟄䧟遂至濡滞年餘)工滯儀封一嵗過治水
　江南宣手熟(儀封漫口後即命大學士髙晋率諳習樁/埽之將偹李永吉等馳赴豫省董助堵築)
屬薪山左運肩摩(儀封堵築漫口所需稭科較多恐本/省採買不敷曽两次諭令直𨽻山東)
(扵附近豫省地方各/購買稭科運往應用)幾成復變誠胡謂(儀封之十六堡/屡築屡衝因復)
(議移扵七堡築順黄壩又扵/王家莊展開引河以掣溜勢)西掣東穿竟若何幸以開
寛引大溜(上年十二月内阿桂等奏請將引河大加開/展寛深又接作挑水壩逼溜北趋黄水始掣)
(入引河復歸故/道金門合龍)乃能翕受復原河文堙徒憶酸棗叙武
作應同瓠子歌慰以為慙功奚有祗寛賠例廣恩波(此/次)
(漫口幾閲两載始獲蕆事合龍報到為慰復以為慙即/在事大臣如阿桂等亦自不肻仰叨    天功更邀甄)
(叙惟司員及司道知府等官非大臣可比仍令交部議/叙至漫工糜費銀两照例亦應著賠但此畨辦理情形)
(實非比前数次阿桂等悉心經理亦不遺餘力所有用/過工料銀两悉准奏銷毋庸議賠惟決口䆒由平時防)
(䕶不慎所致因傳諭阿桂查明河臣姚立徳撫臣徐績/任内所辦隄工嵗修分别著落賠補勸彰懲勸并宣示)
(中外令知辦理庻/務一秉大公云)
　　獅子林再叠舊作韻
山莊御苑雖圖貌(避暑山莊與御園均仿獅子林而数/典實自呉閶是同是異尚覺舊踰扵)
(新/耳)黄氏倪家久繫心恰以金閶重蹕駐可㤀清閟(清閟/閣在)
(獅子/林中)一言尋略看似矣彼新構祗覺輸於此古林壬午
摹成長卷在展聼松竹答清音
　　　題虎邱雲巗寺
　虎邱上復雲巗寺畧覺畫蛇與足添一切有為法如幻
　六時無作笑何拈磬聲自逈落而下劔氣於今久亦潛
　側有行齋供静憩翻書聊當閲華嚴
　　　静觀齋
　虎邱最是繁歌舞卻見
堯年額静觀我有還淳返樸責繹思
垂訓意遑安
　　　含暉山館
　山館重來憩㤀言却似歸偶參禅偈静不異道心㣲庭
　有松隂冪床無花雨霏最繁簫管處巗閣祗含暉
　　　虎邱寺五叠蘇東坡韻
　蘇城北平原㧞地起崇嶺其磴五十三其磵通深井嶺
　頂法王宫浮圖矗雄耿梵唱落雲間絲管真䀨黽虗傳
　虎踞巔徒説劔飛礦盡信不如無論欲戒竒猛玉局同
　此意妥貼新詞騁用韻不妨險廢食豈因硬逮茲五叠
之雖遜響鉢頃拙速頗亦成足遣清興冷仰蘇樓咫尺
致我睪思永旋蹕循山塘厯厯觀民景鐘聲漸以逺鍼
尖餘塔影顧問扈駕臣可誤奏章請
　　逰支硎山再叠丁丑舊作韻
未改山腰石脚泉支公别卻十餘年可知無住光隂幻
便是有為清浄禅大似翻經參半滿不殊懸鏡泯中邉
既然一切應無礙底事迴思復愴然
　　支公庵
支硎山復經蕭寺松韻泉聲縂快情却笑上人稱善遁
至今仍未遁其名
　　題寒山别墅
支公菴甫過别墅面前看滴翠圍横嶺濺銀落激湍向
知有行館便可憩逰鞍偶憶宦光事寒山未甚寒(朱彛/尊明)
(詩綜趙宦光字凡夫吴人饒扵財卜築城西寒山之麓/陶洗泥沙俾山骨畢露髙下泉流凢逰扵吴者靡不造)
(廬談讌廣為樂方云云雖山以寒名而梯巗架壑構築/精雅甚且廣結交逰絶不類寒士所為知非陶淵明軰)
(之眞/隐也)
　　緑雲樓
支硎小嶺過非遥别墅寒山近若招遂進牆門尋曲逕
便登樓級凭虚寮緑雲題額横松棟繡野連塍䜿麥苖
嫌彼亭臺増㸃綴無過走馬看中消
　　飛魚峡三叠前韻
溪魚異於海那有翅飛然(海中魚有翅能飛江湖之/魚即不能飛况溪魚乎)訝
此胡名峡豈其遂奮天設如燒尾喻益逺曝顋仙觸景
聊成詠猶慙四十賢
　　馳烟驛戯題
稚圭文孰移於趙我此省方非隐淪老尹却云看山似
(凡逰覧所至不過畧觀大意尹繼善曽比之馳/驛看山言雖近戯頗合余寓意而不留意之㫖)憶其語
亦憶其人
　　對瀑三叠前韻
山為道人骨瀑即地仙髓小對两相㤀無物可持洗
　　題澄懐堂
懐藴方寸間澄或資乎境内外似倒置斯可喻而省譬
之鏡設前弗對安知影影現縁對者則仍在已領别墅
固明秀數嵗空孤景而覓懐不得乃因澄以静欲遂㤀
言詮物物任平等
　　清暉樓
一泓池水碧而清圍暎山暉漾影明鮮與層樓湊詩趣
無勞響鉢亦詩成
　　寒山千尺雪四叠舊作韻
一十五載别寒山重巡依舊臨山泉泉聲山色本如是
以何為委何為源澄懐胥可㑹理趣觸目無非契道詮
適來别墅(寒/山)暫逰憩輕輿遂命曲徑縁至閣坐而聼昔
雪六花落峡為潭淵聲非聲亦色非色但欣濕潤蒸巗
巒曲注肖之塞上塞雄流圖以田盤田西苑畧葺勝朝
蹟而皆視此鼻祖然(向扵熱河盤山竝西苑仿照寒山/為千尺雪復扵盤山自冩千尺雪)
(圖而命張宗蒼寫寒山董邦逹寫西苑錢維城寫熱/河各為一圖四卷合裝分貯四處要以此為鼻祖云)四
圖分弆於四處興存得一函三間
　　聼雪閣四叠舊作韻
　雪落千尺髙其源本磵底斯乃假名象取譬言之耳六
　霙那計尺實固勝幻美實雪有時罷幻雪無時止又似
　幻勝實試看憑而喜因悟一切説炙轂艱窮始巗泉付
　不知如是淙而已
　　　五依
皇祖華山詩韻
　更入向西路春山幾叠深新題選竹刻舊詠被苔侵寺
　鮮參禅侣庭來聼法禽雖云騁逰目隨處仰
堯襟
　　　駐蹕靈巗四叠舊作韻
　十六春秋一瞬中靈巗重駐昔行宫瓣香梵宇先瞻謁
　歩輦雲衢西轉通古樹䕶門到春緑閒花繞砌暎曦紅
　晩來書室消清暇鐘韻悠揚恰在東
　　　臨湖榭
　向南山榭曰臨湖幾餘坐可盻具區具區雖逺見不逺
　意之到豈到之殊東西洞庭峙萬刼洞天竒語多半誣
香水溪實在眼底越來由此曽傾呉撫景弔古遣清暇
亦云逸興遄飛俱何來圖近新築葺(此次南巡屡諭該/督撫行宫名勝一)
(切照舊勿稍踵事増華而楊魁乃扵西蹟山程園中㸃/綴數宇以圖近觀太湖成事不説撫景祗覺増慙耳)
成事不説徒慙吾成事不説徒慙吾弗此欣夫轉懼夫
　　靈巗雜詠五叠沈徳潛韻
昔憐徳潛老驟用縁鼔舞誰知引宫墻圬乃於糞土(徳/潛)
(年六十餘始得第憐其晚遇選入翰林屡擢至禮部侍/郎加尚書銜以示鼔勵及予告歸里仍准食俸扵詞臣)
(中受㤙最深徳潛宜如何感㤙守分乃唯利是圖甚且/為逆犯徐述䕫作詩序使其身尚在自當明寘典刑得)
(逃法網實/其倖耳)述䕫實亂民為序託李杜生當正以法幸其
人成古
　　　右館娃宫
不以人廢言其詩實斐然茲復至靈巗成詠聊記年仍
五叠原韻水遇渠必湲琴臺接館娃絶響誰欲眠
　　　右琴臺
石洞山半腰那可搆廊敞而曰有屧音捕風率傳響潛
既訛以訛余亦莽其莽拙速足成萹未可無言往
　　　右響屧廊
雜詠第四章髙閣吟涵空茲實有層宇拾級披清風是
耶亦非耶名象混魚龍五百年之後將復傳離宫
　　　右涵空閣
左日而右月一例於山頂誰與分甘澀(蘇州府志載山/有二井謂之日)
(池月池相傳右甘而/左澀試之殊不盡然)無過虚捉影中冷固勝此無勞試
修綆即今呉宫非餘此不改井
　　　右呉王井
渫然一泓水颯爾萬古泠誰名曰研池虗印青天青呉
王聲色徒那觧溪籐横日夕悦越姬越兵來不驚
　　　右研池
呉宫多芳草揚風而浥露羣姬日采香勞勞玉腕素以
供夷光用椒蘭焚曉霧旋起絲管聲響送西舂暮
　　　右采香逕
徳潛詠翫花意在悦山谷惜其幸晚逹而反不知足每
為諛墓文不辨涇渭渌仆碑非魏徴(徳潛因徐述䕫逆/詞案發廷臣僉議)
　(應削奪階銜祠謚並仆墓碑以為衆戒因從之此實徳/潛㤀良負恩所自取非若魏徴為媢者毁短言徴録前)
　(後諌争語示史官唐太宗滋/不悦仆所為碑者所可比也)疵行無能浴
　　　　右翫花池
　　　穹窿山上真觀叠乙酉舊作韻
　古觀崇椒奉玉真蕭臺重仰欝羅親求仙那問乗六氣
　祈嵗惟殷撫五辰偶爾小逰出塵地已教久候覲光民
　鳴鞭吟興知誰引鄧尉非遥即右鄰
　　　鄧尉山恭依
皇祖松風水月額三叠舊作韻
　卉裏有三友稱兄定是松依然隣弟季肅若緬
題重惟是含香淡不妨取䕃濃漫云别之久來往每扵胸
　　　　右松
四字額垂古五言韻叠風仲春雪霏白初日海升紅習習
　悠揚逓恢恢境象融即斯
標至道何必訪崆峒
　　　　右風
　青青鄧尉山白白太湖水山固如大庾水豈譲西子寫
　韻瀾漪間㺯影鏡光裏
宸章不言梅括盡梅之㫖
　　　　右水
　問梅何所宜不水則於月浮動漫重儓孤髙信超越印
　處玉是姿照得冰為骨
奎畫朗千秋春芳亦無歇
　　　　右月
　　　鄧尉香雪海歌四叠舊作韻
　閲十五載久别吾即今重逰恍似初山陽山隂各執見
　圖經誌乗多増誣大地豈不在海中豈繫一邱一壑之
　卷舒辛未祗偶山陽到丁丑山隂始識模争竒竝秀都
　具妙此後每並清蹕紆至理(村/名)光福(里/名)厯次第黄童白
　叟紛迎途覲光雖愜衆所願麥田猶惜躪競趋漠漠一
　片連南北分疏不可味之則有餘梅事實足稱觀止長
　歌四叠供清娯何來有稱逺太湖西蹟更闢山蹊殊(楊/魁)
(奏進西蹟山程園圖在鄧尉西北山蹊窈曲泉石殊勝/且南去太湖不百歩可以近供眺覧乃於其地復搆數)
(宇實覺踵事増華而結搆已成若不一/至又未免孤其誠意亦成事不説耳)石泉梅塢精㸃
景欲與鄧尉較勝輸雙目之賞何多需心知此舉誠為
疎擬遂迴輿拚弗到又憐作者誠意孤増華踵事可長
此後言寜免云巡呉後言寜免云巡呉摛詞先用自訟
夫
　　遊西蹟程園紀事成詠
鄧尉復西去蓋行十餘里西蹟山在焉程氏園居彼志
云無多景潭西差勝耳(見一/統志)大吏脩葺之供攬太湖水
事成乃弗説一渉聊為此髙下度小嶺溪邨凡經幾到
亦未逾時坐亦未移晷屋雖謝丹雘石乃多砌壘其松
非古遺其梅或新徙獨是太湖近憑欄觀足底白浮及
漫山飣餖如置几何殊靈巗山臨湖榭(在靈巗/行宫内)所視輕
輿遂言旋夘出時踰已舁者覺過勞彼亦人之子易馬
按轡行七十猶能爾過午還靈巗咨政戒怠弛誠馳驛
觀山(靈巗至程園往返八十餘里中途易馬還行館時/已過午向尹繼善以馳驛觀山為比盖以余逰覧)
(所至憩不逾時於寓意而/不留意之㫖誠有合耳)倍由旬弗止顧謂大　云可
一再斯否園應還故主吾弗更去矣
　　逰髙義園
駐蹕靈巗有餘暇園逰髙義去非賒溪村處處聞流水
春樹㣲㣲見落花逕路不殊昔年至景光恰值一時嘉
門前連理荆猶在(園外荆樹二本百餘年物數十年前/始交合成連理范氏裔孫大同守瑶)
(刻連理荆/三字扵樹)田氏遺芳到范家
　　法螺寺
甫别髙義園言瞻法螺寺山路不十里遂造精㣲地何
以識精㣲水明山復翠梵宇據深窈樸鮮莊嚴事風旛
標法音雲峰矗螺髻左廂試展歩㣲嫌飾㸃綴徒増浄
域景未識如來意
　　再題緑雲樓叠丁丑舊作韻
靈巗清曉降山隂髙義法螺次第尋路便寒山寜可置
春佳别墅得教臨千畦麥向緑中望七字詩從雲外吟
陡憶當年掖
輦處悵然難措此時心
　　文廟
　文廟呉中古來瞻致仰欽胡為觀像設或可擬尸臨(各/省)
　(之文廟俱奉弟神位而呉中府學設像制雖非古然較/  周人以子  為尸而父兄跪拜其下若尸年童稚則)
　(慮驚悸失儀如年及髫丱已有知識必且居之不安轉/不若像設之妥神也秦漢後不行此制或職是故余嘗)
　(疑周人用尸事因瞻謁呉/中  文廟像設附識于此)乙酉别成昔七旬重謁今敬
　思不踰矩勅
命敢從心
　　　過紫陽書院
　書院以明學亦欲真材鑄况名曰紫陽晦翁教應溯寜
　徒詞藻貴甚之情面付徳潛昔掌此或尚工章句而其
　實行卑没後乃敗露(徳潛歸里為紫陽書院掌教雖詩/文尚工而品行實卑後為徐述夔)
　(作詩序允廷臣議削奪爵謚向年書院/題句朂以努力實修未免失之假借耳)則我向所譽亦
　失假借處知人信難哉於予改是懼
　　　題滄浪亭
　蘇城盤門側向有滄浪亭翠邏雖假山而其水誠清結
構樸而雅頗具谿壑情云備來往官於此為送迎我昔
曽一渉託意吟濯纓(乙酉戯題此有不知/誰是濯纓人之句)即今興復别
六計亷胥程治官應此亟惟亷清乃成寄語逰斯者勉
實善副名
　　即事(於蘇州/行宫作)
呉下艱逢十日晴浹旬開霽悦輿情人言巡狩符嘉兆
我慮田疇誤早耕大吏都稱慶時若(呉城二月下旬未/雨詢之大吏均稱)
(本年春雪盈尺繼以雨水兼之日内早霧沾潤農/田並未缺雨等語然經旬晴霽未免厪念早耕耳)深懐
惟是念民生逰山玩景其餘事示意因之七字成
　
　
　
　
　
　
欽定南巡盛典卷十六
欽定四庫全書
欽定南巡盛典卷十七
天章(庚子/)　(浙江/)
　詩
　　入浙江境
一水無須更换舟却看両省各分陬南為迎者北為送
養俾欲兮給俾求老幼依然非越俗桑麻櫛若較蘇稠
来巡要務此疆切正在海塘固永謀
　　雨(二月三/十日)
十日晴和略厪念(見近作即事詩恐/於南方不宜也)油雲忽落雨絲稠
恰宜佳節過寒食况是川塗駐綵舟不疾不徐利麰麥
既優既渥潤田疇一端更有怡神者明日應臨烟雨樓
　　降㫖免浙省地丁漕米積欠詩以誌事
施惠應於始入疆未完積欠合寛償較之江省數為少
(浙省歸安等縣未完地丁漕白各欵銀五萬三千九百/餘兩南米四千七百餘石仁和等縣民借穀一萬八千)
(餘石均加思一併豁免以紓民力然較之江省銀未/共蠲免一百二十餘萬多寡懸殊浙省民俗較良矣)自
　是浙民俗尚良概與逭除資樂利俾其耕鑿冀豊穣即
　看時雨時𤾉景合共黔黎沐吉祥
　　　題烟雨樓
　祇疑瀛泛到雲來鏡裏樓臺熟路開四面波光烟雨意
　無邉春景詠吟材今斯今也昔斯昔栁尚栁兮梅尚梅
　一讀錢家書趙句(樓中有錢陳羣書趙/孟頫耕織圖詩屏)愴然弗忍更徘
　徊
　　　晴
　江國常宜雨雨霑亦藉晴潤暄既時若髙下普資生破
　曉雲猶重過辰曦放晶不無濘縴路何礙畧遲行
　　　謁
　　海神廟瞻禮再曡舊作韻
　閲十六年重巡狩䖍瞻
　廟貎潔禋修況逢坍北方南漲益切竭誠仰籲
　庥遍地耕桑艱讓水禦潮堤堰願安秋
御碑拱讀増欽慕一例勤民不觧愁
　　　駐蹕安瀾園再曡前韻六首
　觀海較前異石塘貼近瀾州臨因繫舫城入更乘鞍熟
　路原相識名園頗覺寛就瞻任民便雷動夾塗歡
　沙坍逮北邉數嵗為心懸(塘外漲沙南北坍漲靡常北/漲則塘工鞏固壬午閲視簍)
　(誌情形命撫臣每月勘驗具圖奏報自壬/辰春以来沙痕漸覺北坍實為厪念不置)到此蒿増目
　慙其言湧泉急籌塘與堰懶聴管和弦對景惟惕息摛
　辭那復妍
　安瀾易舊名(舊名/隅園)重駐蹕之清御苑近傳蹟(圓明園曾/仿此為之)
　(即以安瀾名/之并有記)海疆遥繫情来觀自親切指示慙(去/聲)分明
　行水緬神禹惟云盡我誠
　石逕雖詰曲歩来那用尋無花不具野有竹與之深磵
　户開生面泉紳振舊音
御書樓好在
垂露䕶韋鍼
　溪上三間閣棲遲似昔年非圖燕寢適頗覺犀塵捐老
　栝詩中盡古梅静裏娟别来十六載可不意為延
拂岸柳絲柔出簷竹个修重来亦儻耳昔事憶從頭南北漲
坍屢(自乾隆戊寅後潮勢漸趨北亹恃魚鱗大石塘及/坦水竹絡壩為之鞏䕶丁丑南廵時值南坍北漲)
(大溜已向南己夘以後潮復趨北壬午乙酉兩經親閲/溜勢或南或北遷改不常随時指示大吏添用坦水竹)
(簍防䕶並/有詩紀事)愁欣詩句留(北漲則為之欣坍則/為之愁亦經屢矣)即今值愁
際那得惬情遊
　　觀潮四首曡乙酉韻
穹塔依然峙迥臺十餘年别此重来海潮欲問似神者
幾度東西兹往廻
雷鼓雲車聲應隨自宜神物式憑斯設非之二人司是
(乙酉詩云伍胥文種誠司是之二人前更屬誰見雖髙/而語似慢其後北坍南漲至今潮勢乃逼近石塘意甚)
(悔之故反/前句意)如是雄威更合誰
石塘上畧肩輿駐報到未時潮不差(是日潮以/未時至)枚客賦
成擬閣筆周郎宿寄唤推車
流光瞥眼誠云速潮信兹来試攬仍審至竒中至静在
一時得句興堪乗
　　登尖山觀海
尖山更在塔山北潮所弗及勢猶逺以之觀海斯則近
鐵版沙䕶北成堰(尖山北至乍浦一帶向無塘堰因其/地係鐵版沙不畏潮勢沖齧無庸防)
(䕶/)山頂舊有大士宫竭誠瞻禮登雲棧所祝安瀾佑萬
民寧圖玩景供遊眼亭臺㸃綴夫何為􁃊然為之意不
滿
　　視塔山誌事再曡舊韻
塔山塘入江竹簍以為翼壬午視之次沙漲畧弗逼乙
酉詩誌幸其後勢漸急兹閲三層簍一層已露立(壬午/閲視)
(塔山壩工有竹簍貯石下䕶壩基其時沙漲掩簍四尺/許遂命立標以騐増漲尺寸諭撫臣按月繪圖奏報乙)
(酉臨閲沙漲増至五尺衆皆欣頌但坍漲靡常實不敢/即以為慰並有詩紀事兹復親臨相視不但所増之五)
(尺漲沙盡坍且三層竹簍之上層已經顯露因竹篾年/乆朽敝撫藩諸臣另簍换砌於保䕶雖屬有益然切望)
(漲沙之漸/増長耳)其何禦三秋不啻减五尺前廵所慶幸兹番
頓變易扼腕民之艱撫膺吾之責於無可如何敢不籌
詳悉欲圖安墊居遑吝増鞏石補偏救弊耳愧無永逸
筞
　　閲海塘三曡舊作韻
乙酉潮頭纔逼塘退潮沙尚䕶塘良(乙酉臨閲時潮頭/雖漸有趨北之勢)
(而潮退後塘外漲沙較壬午所閲摽/誌頗覺増長然亦未敢以為慰也)即今坍盡一江水
切已愁厪萬井桑何日中亹復故道爾時合郡祝同慶
神祠咫尺申瞻拜祈
佑不遑慙不遑
　　賜隨營諸臣及浙省大小吏食即席得句
觀海尖山返良辰上巳臨(是日三/月初三)列茵聊食賜曲水異
觴斟韶景不孤節輕隂欲作霖能詩者賡韻詎必襲華
林
　　命老鹽倉上下相地仍建石塘詩以誌事
壬午視海塘長言曽誌事爾時雖北坍塘外尚沙地未
若此時甚水竟塘根至老鹽倉一帶惟賴柴塘峙向亦
經親臨下樁目所視沙散弗齧樁條石艱鱗砌(海寜恃/塘工為)
(屏蔽嗣因潮近石塘復接石為柴塘然柴不如石之完/固壬午親臨老鹽倉一帶擬昜以石試下木樁苦沙活)
(不能齧樁難於砌石其柴塘向内數十丈似/可下樁又皆民田弗忍毁棄因罷石塘之議)移内又弗
可遂罷石塘議茲來細周閲未可前言必(叶/)柴塘四千
　丈豈盡活沙寄不無受樁處石塘終可恃(石塘迤上柴/塘四千二百)
　(餘丈未必概係活沙難以受椿因復飭該督撫派委誠/妥大員據實逐欵勘估凡柴塘可以改建石塘之處悉)
　(令易石毋惜工費俾濱/海羣黎永享安恬之福)申命重相(去/聲)勘莫慮國帑費庶
　幾永安瀾為民籲
天庇
　　　至杭州即事成什
　夜雨優霑曉猶宻輕輿發駕指杭城石塘且不十分濘
　已刻漸看四宇晴連壠菁葱二麥潤夹途歡喜萬民迎
　行官到絶問
安事(向每南廵至石門即奉/酉自海寧勘塘至杭問)　　(聖母安舟先至杭州乙/安尚有鹽官先往為籌)
　(塘舊路而承安舟奉不再夀康之句今韶/光如昔        歡    撫景彌覺悵然)俛首無言自
　悵情
　　　恭依
皇祖廵幸杭州詩五曡韻
　要務海塘求永安鹽官紆駕歴親觀長堤保固相籌䇿
　治省言旋此駐鑾俗為從奢寧尚儉政知用猛莫如寛
　依然
温凊前廵處祗助悲懐那助歡(丁丑詩有應博慈/顔一笑歡之句)
　　　韻玉館曡乙酉詩韻
　韻為君子致節是丈夫强春暮葉猶宻月虚影共長别
　来十餘嵗披得滿懐凉更愛清風拂泠泠奏八琅
　　　登呉山攬古作歌
　我来餘杭駐郡城呉山城中必一登到江呉地盡南界
　子胥蹟古訛堪徴入門石磴拾百級梵宮仙院羅崚􁭢
　大都唐宋舊殿宇頺廢今屬道與僧可笑最宋南遷後
　一徳之閣猶傳名奸相更希非分(去/聲)福孱君難託殷宗
　稱坐視中原不復顧朝歡暮樂山水清近輯四庫益悉
　故撫卷為之感慨生攬景詎因暢吟興殷鑒不逺凛持
　盈
　　　五依
皇祖呉山詩韻
　左俯閭閻右挹湖觀民咸欲躋亨衢海陵勒馬誠乖甚
忘却中原有别圖
　　題瑞石洞
山以石為骨洞則山之心搜土石常現披石洞昜尋玲
瓏碪􁖴間體立用自愔曰瑞誰所名想有㑹意深豈其
餙言祥徒供玩景臨而景亦竒絶蔥菁䕶林岑憶我丁
丑来把筆為剏吟屢来屢殊趣悟理則斯今
　　飛来石
飛来峰自梵僧識飛来石又誰所稱拳峙乍覩無翼至
東西相嚮争峥嶸一之為甚豈可再此難弟彼亦難兄
既飛来斯有来處試問来處為何名
　　紫陽洞
紫陽書院紫陽洞(紫陽山下瑞石洞俗又呼紫陽洞康/熈年間於其下建紫陽書院則因朱)
(子以名之也雍正年間復因紫陽真/人所居為立祠盖總以山得名耳)一地居然得兩名
為道為儒趨各異山何曽與辦分明
　　觀潮樓曡乙酉詩韻
南坍與北漲幻若谷和陵江南岸之近樓如舫以乘暢
懐忘景間厪念在欄憑遥指中亹陸通流何日能
　　閲水操誌事
候潮門外觀潮樓閩省水師備閲視列營佈陣誠合宜
搶風施銃皆精技履水如履平地安爬桅似爬墻梯倚
撇捩騰掉逞雄强以此臨敵誰能抵己丑征緬因選精
(己丑出征緬甸因福建水師􁋯於駕駛攻撃乃令/提督葉相徳選派二千人統領赴滇聴候調遣)意謂
目無全敵矣及至臨陣乃不然聞敵礟響先驚死盡欲
泗水逺遁逃反累我師救而止(福建水師徒有其名而/臨陣殊怯是年冬阿思)
(哈乘舟率健鋭營兵及福建水兵賊賊遇賊人抵禦乃/福建兵一聞鎗響即欲泅水逺遁轉賴健鋭營兵管押)
(救䕶可見/全無實用)師回重處示創懲今兹水兵仍昔彼不過演
習為美觀譬之戲塲一劇耳水師本意豈其然節鎮侍
前應悉此笑謂江寧将軍云汝水師更遜劇擬(近於金/山見鎮)
(江水師較福建水/師更逺不及矣)
　　賜大學士仍管浙閩總督三寳
海彊浙閩重幕府簡猶難必也知大體寧惟期小安暴
除難廢猛衆得允於寛節相權資理徐歸黄閣端
　　賜浙江巡撫王亶望
海塘正南漲柴塘費經營既弗差徭横(去/聲)還資工作成
安民先察吏用智務敦誠朂爾無多語直須繼父聲(王/亶)
(望父王師曽任浙江/江蘇撫藩頗著賢聲)
　　賜浙江學政彭元瑞
江右兩名士(彭元瑞與蔣士銓皆江西人同舉進士入/翰林有文名而元瑞擢用至侍郎乃因奉)
(職恪勤亦練逹政務/非僅以詞翰受知也)汝今為貳卿是因敦實行(去/聲)非特
取虚聲司此盛文處要當明道衡學脩民自化匪所重
詞英
　　題毛竒齡三詰三誤辨
神州書覽共咨詢(見竒齡/序語)三誤因之三詰頻浙水幾曽
合浩瀚呉山未改聳嶙峋(竒齡以舊志云錢塘故城在/靈隐山下為非援引載籍以)
(駁正之是也其考訂亦極博洽但江與西湖中有山以/隔之自南屏至呉山一帶連岡不斷天然限制不能相)
(通若謂在呉山之東潮又無可通江之路山勢聳峙/千古不改此不待辨而自明者竒齡尚不免費辭矣)迤
東信藉塘堰固無地安能畚臿循(竒齡又以舊志謂錢/塘無地而有水為非)
(亦駁正之誠是今據呉山考之則江湖必不能相通而/錢塘城必不在靈隱山下安得有無地之説且果江與)
　(湖通為一片則當時築/塘又何以施畚臿乎)千古湖山自不昜竒齡還覺費
　詞真
　　　閲武
祖制真垂逺杭州駐八旗
鴻猷惟慎矣武備可踈之既練仍應閲雖安不忘(去/聲)危未
　曽御弧矢(弓矢為我朝凡閲家法即位以来每率侍衛/等較射習勞    武必親御弧矢示衆自壬)
　(午年臂痛雖馬射如故而罷歩射者/十餘年矣毎追憶前事不覺恨然)臂病久慙斯
　　　昭慶寺
　欲駐西湖蹕先從北岸游過堤門便入憶昔水同流如
　是金仙禮無須具帙搜閒窻五字詠静室一茶留春到
　松恒古風来竹亦秋前題石碑􁪈不忍更凝眸(壬午詩/有)
　(慈慶喜恒/昭之句)
　　　大佛寺題句
　黄龍洞及此皆鐫石佛像彼乃慧開修(南宋/僧)此實思浄
　剏(叶僧北/宋)言蹟固已古面相直逾丈在此不在彼大佛
　斯非爽雖然經有云色見聲求枉則我兹所詠去道逺
霄壤
　　葛嶺
葛嶺向曽逺望之兹来親陟笑何為梯山架壑羅樓閣
傍竹依松奏管絲遺跡空傳蘇守詠仙踪那辦葛翁祠
殊吾觀海省方意弗為(去/聲)嘉斯實慚(去/聲)斯
　　初陽臺
初陽臺據葛嶺巔海日升時可憑眺雲棧峻挺費攀登
四度来巡初未到(臺據髙峻前四次南巡俱未躋陟兹/大吏以便途為修治其事已成蹔登)
(攬勝然實慙/愧不當矣)即今斫莽窮丹梯肩輿曽不勞陟躋吸華
原鄙求仙術摛藻猶深責已思
　　參寥泉用宋韓淲韻
髯翁所名泉坐聴泉韻清爾時緬談禪有情還無情仍
此澄澄色不斷泠泠聲色聲胥幻縁名何足重輕不必
更言汲聊賞水木明即此寥天一吾更懐莊生
　　夀星院四景用蘇東坡韻
寒是竹聲籟拂扉碧是竹色粗轉圍髯翁曽此一憩息
綸巾還著鶴氅衣(此句櫽括/東坡語)色空與翁本無體爾時逸
興應遄飛而何有識前生事(西湖遊覽志載東坡守杭/日入門即悟前身曽到歴)
(言院後殿閣及山石之名無一遺謬云/云盖偶然遊戲妄語非實有其事也)是謂刻帖徒曽
(巴/月)
　　　右寒碧軒
試問靈山泉有無一杯宛爾覩兹夫由来度在汝邉耳
笑晋髙僧尚見盂
　　　右杯泉
止捨樂斯定觀離苦自寧語雖傳白業理亦契黄庭二
水(江湖逺近之景/登覽皆在目前)常分碧䨇峰(南/北)不斷青弗同蘇所悟
却似列之泠
　　　右觀臺
玉局真稱箇裏人興酣吟筆掃千軍偶然賡韻促歸轡
佳處留連戒在君
　　　右此君軒
　　瑪瑙寺有詠
　葛嶺之麓下寺稱瑪瑙云増華為結搆餙美太殷勤啇
　力彼民力(寺在葛嶺下増餙頗華美詢之大吏云浙啇/捐修然啇力亦民力以此誇靡求勝轉不惬)
　(余懐/耳)求欣吾不欣率多弗顧去方寸愧思紛
　　　題放鶴亭
　山隂為訪隱君墳放鶴亭存舊所聞宇宙一籠何有去
　和(去/聲)鳴萬古亦堪欣鄙他明逺曽為賦祗此先生可作
　羣笑我山莊偶曽放(避署山莊有亭亦以/放鶴名山向曽題詠)不同道也愧
　云云
　　　吟香别業
　本是勾留處(是處本故督臣范承謨别業/名勾留處自修葺後改今名)後昜吟香所
　吟香豈其時田田未鋪渚白句邈以清苑業頽已乆(叶/)
　葺修因大吏向亦詠之屢循名欲責實不免意為撫
　　　詣聖因寺瞻禮
皇祖神御殿
南巡昔嵗駐西湖
神御爰留敬謁趨詎是
聖情在遊攬都縁民莫切
訏謨閲年十五兹重仰歴世百千賴
永圖䝉業而安勵無忝持盈䖍鞏益䕫吾
　　　四題西湖行宮八景
　　　　四照亭
　孤山勝處舊行宮髙下亭臺致不同獨喜
奎章留額梠萬方民物
照臨中
　　　　竹涼處
　猗猗夾徑矗叢篁容裔煙光接水光我是萬幾無暇者
　那能九夏此乗涼
　　　　緑雲逕
　孤山山眷自成蹊夹逕深林望若迷怪底行来衣履潤
　披雲尋緑藹淒淒
　　　　瞰碧樓
　何必起樓嗤背山明湖當面挹披間静中忙笑搜吟者
　豈若水天上丁間
　　　　貯月泉
　一泓玉乳貯山根印就銀蟾若可捫佈景問誰得寄想
　依稀猶道是江村(聖因寺行宫後園相傳為/康熈年間髙士竒所建)
　　　　鷲香庭
　春来新發葉飄蕭縱未花時花意標移得考功竺菴句
　天香鷲嶺豈其遥
　　　　領要閣
　山環湖面鏡光開應接真教無暇哉設使弗能領要者
　隨他物轉豈如来
　　　　玉蘭堂
　玉蘭仍自峙堂邉香色無䨇總净娟十五年前侍
賞處不堪迴首意悽然
　　　題西湖十景四曡舊作韻
　　　　蘇堤春曉
　十古長堤祗姓蘇牧民絜矩意殷吾春風十五重經面
摘句能無愧此湖
　　　栁浪聞鶯
聲中(去/聲)絲而復中金聞聲難覔見於深聖湖浪接柔條
浪暖勝北方早鎻林(北方此時栁方佈/葉林隂未鎻也)
　　　花港觀魚
惠莊空論知與否魚樂由来在港花大輅椎輪原即此
玉泉踵事笑増華(西湖新増之十八/景中有玉泉觀魚)
　　　曲院風荷
風荷新牓易荷風曲院嫌他醉頰紅(地本南宋之麴院/而多荷故有麴院)
(荷風之名康熈己夘荷風皇祖御/題額易麴院為曲院    為風荷)言景文山趣真好(李/羣)
(玉詩風荷/珠露傾)論名夏帝惡還同
　　　䨇峰揷雲
倒影䨇峰儼若垂浮雲一片兩頭披武夷縮地為明聖
不異虹橋讌客詩
　　　雷峰夕照
半存窣堵浄慈北久矣羶薌夕照名影入玲瓏光上下
當年想像八忩横
　　　三潭印月
圍印千秋滿半輪前三三即後三身我来不見潭中影
省辦非因與是因
　　　平湖秋月
平湖新水碧扵油蘸入堤楊縷縷柔底更春秋較其月
幾曽宵景一􁛫流
　　　南屏晚鐘
幾暇搜㝠對硯屏霜鐘送響一聲聲鬢霜已改十年貌
醒耳清音卒未更
　　　斷橋殘雪
十景吟成興有餘斷橋無雪雪原如即看四字題名處
三白何殊罨翠輿
　　杭州孤山寺再用張祜詩韻
䨇峯連逺岑一島入湖心不見當年寺徒吟今寸隂葺
修較已富俯仰恧滋深吾意詎斯在在乎彼總林
　　六一泉用韓淲韻
偶閲韓淲集其名曰澗泉中有詠六一邈然懐昔賢将
謂崖石際或有緑字鐫尋之乃久無徒以鈔本傳我適
憑清冷思賡韓韻連及考其跡泯把筆増茫然陵谷雖
屢變六一名不遷佛宮與禁苑(見韓/詩)何異觀雲烟笑而
弗迴顧佳境且問前
　　題述古堂
畺吏無端述古為栢堂竹閣重(去/聲)成之柏難更見撑䨇
榦竹昜移栽近萬枝㸃綴却嫌非樸素徘徊祇覺惹嗟
咨宋蘇唐白溯而上未必二人首肯斯
　　栢堂三曡蘇東坡韻
以栢名堂事緬前於斯誰見栢喬然因知成有那無壊
何必居今論昔年太乙宮寜非假相西湖志亦半真傳
間来三曡東坡韻不異三幡畧説禪
　　竹閣三曡蘇東坡韻
竹閣即兹然否然香山玉局意猶軒翠筠萬古真朋友
緑字兩言永子孫過客漫尋崖上句行人還指岸傍村
春秋十六閲如水孰謂今重續韻言
　　九里松
蹟創自李唐千載以上亘靈竺所自入詎曰行由徑舊
新各參半忘年友實稱翠葢影張宻雲門音奏競偶憩
一字亭怡人古色映欲問十八公誰識袁仁敬
　　上天竺一法喜寺
巒谷溯懐抱行行越入深因之上天竺一禮古觀音大
士無著相衆生有感心訛辭訂敏政疑案務求諶
　　題法鏡寺
三天竺以斯稱古塔矗神尼峯䕶蓮(神尼塔蓮花峯/皆寺後佳景)成
佛夢誰靈運後翻經詠憶樂天前(夢謝亭翻經臺/皆寺中古蹟)尋竒
恰值暮春節題額猶思壬午年(寺舊名下天竺壬午南/巡寺僧請賜額因昜今)
(名/)㸃綴微嫌増昔麗(地方大吏以其地為至上天竺所/必經畧加修葺因成事不説亦姑)
(聼/之)莊嚴本意豈其然
　　詠三生石
靈鷲山尋下天竺三生石宛後門通却傳昔友彼僧侣
即是後逢此牧童莫訝改頭還换面何須賞月與吟風
(此語即牧/童所歌云)信然仍弄精魂漢(見指/月録)未識内空内外空
　　七葉堂口號
初祖明留五葉詞(一花開五葉初祖逹/摩付法時偈語也)忽増其二是誰
為香山畧曉枯禪者何亦隨聲附和之
　　西湖詠南宋事
内湖外湖活畫披南山北山明鏡裡開封失守遷以居
棄置中原如弗視長江為塹姑恃防處堂燕雀聊堪比
偏安民物置富饒君臣胥忘卧薪矣朝歌夜絃詡昇平
春遊秋賞窮奢靡即今峯凹水之裔往往行宫見遺址
名園弗可屈指數而胡秦賈亦效此湖山一時之幸耳
然其不幸應在是孝宗可謂盡奉養何乃身逢不孝子
秀王本生太漠然矯枉濮王過正爾沈氏日旦有佳評
寜獨責賢實至理
　按沈長卿著沈氏日旦云宋孝宗之事髙宗也嵗朝
　太上皇於德夀宫時節從幸聚景園七十八十逓加
　尊號服三年喪不變此特問視之常禮哀戚之恒情
　耳胡遂以孝謚耶至秀王為孝宗本生父在御二十
　七年不一加尊號張夫人為本生母薨僅成服後苑
　何其薄也光宗之事孝宗併常禮恒情不存矣自紹
　熈三年間六朝重華宫而後夀皇疾不問大漸不赴
　成服不哭羅㸃引裾諫而留止肩輿遁去豈孝宗粉
　餙彌文乏真誠以動厥子耶所論得情理之平非獨
　責備賢者苛求於孝宗也因感西湖南宋時事并及
　之
　　湖心亭
誰云無地起樓臺無地樓臺鏡面開到必以舟限塵逺
坐當忘物是雲来両峯西峙惟天近三塔南浮倩月倍
白髪較添鬚尚黑撚吟今昔底殊哉
　　漪園
西湖何處不清漪圍作池園因額之(乙酉南巡始見此/園盖倚山占湖而)
　(為之因賦詩云一園倚南/嶺十畝占西湖亦紀實也)一棹不妨重濟勝七言耐可
　乍宜詩鳥銜䔩䔩紅花片魚避垂垂緑栁絲早慮侵尋
　占湖面有闗水利戒頻為(西湖十里漣漪魚鰕菱芡之/利取攜誠所不禁而民間侵)
　(占湖面或作水籪或為葑田或圍為池園設過行潦必/致無所容而反虞泛溢則水利所闗不可不防其漸曽)
　(於乙酉南巡時諭/令禁民侵占云)
　　　浄慈寺瞻禮有感曡乙酉詩韻
　依然古寺枕湖涯為憶前巡此祝
釐顒願
九旬延聖算豈期一旦别
仁慈亦知是處應忘念難對斯時弗溯思鼉鼓鯨鐘喧梵
　貝聼之總覺不相宜
　　　詠雷峯塔
　中峯迴暎浄慈峥僧院顯嚴舊有名白業廢頺非昔觀
　(去/聲)黄皮突兀至今撐詩詞誰繼林和靖圖畵猶存莫景
　行窣堵漫嫌留半截應知全體箇間呈
　　　小有天園
小有天園吾所名既窈而深復明浄别後忽忽十五年
儻此重臨宛熟徑為堂為閣為林木一一含暉碧波暎
入幽得逈復開豁眼底西湖呈逺鏡循名那復無情㑹
而實非因暢吟興譬之人心祗方寸中有天焉呼吸應
操之則存舎則亡吉凶所闗在敬勝園較方寸斯大矣
游衍敢忘曰旦詠
　　虎跑泉再曡蘇東坡韻
石罅噴花雪飛上跑傳有虎威靈仰性空大徳既居之
何愁無水煩神掌古藤喬木蓊蔚間重来試一聼清響
玉局險韻一再賡亦曰非想非非想
　　開化寺
月輪山頂開化寺建置傳因南果園(開化寺本呉越錢/氏南果園宋開寶)
(三年僧延夀開山建六和塔以/鎮江潮紹興間僧智曇重修)幾度廢興法如是一時
瞻禮佛無言浙江永鎮潮和汐南海同恭風與旛(廣州/南海)
(光孝寺初名訶林梁天監元年智藥三藏自西竺國移/植菩提一樹於壇前唐儀鳯元年六祖慧能祝髪樹下)
(因風颺幡一僧云旛動一云風動六祖曰風旛非動/動自心耳後人於此建風旛堂至南宋改為光孝寺)少
坐便應移蹕去欲勤實政異空門
　　瞻禮六和塔作
六和四度臨兩登(辛未/丁丑)罷其兩(壬午/乙酉)况閲十五嵗七旬
年已長何必學少者言登斯技癢然吾别有㑹登取一
時賞弗登意無盡江天原豁朗豈係百丈髙試以昔題
想初地此堅固二諦俱融象三明通浄域四諦羅寳網
五雲扶盖聳六鼇負戴奘七寳莊嚴畢(以上七層匾額/皆辛未初登所)
(題/)共演舌長廣登乎弗登乎且詠詩瞻仰
　　雲棲寺三曡舊韻一律
一徑入深萬竹青洗心奚藉有溪亭已知古佛坐而待
寜在梵經誦以聼本分僧規喜淳樸不塵山色鎮凝停
董家真蹟欣重展(寺藏董其昌書金剛經真/蹟毎臨展閲於今五度云)怕撫知他
筆擅靈
　　理安寺
溪澗迴環徑不寛到來精舍暫盤桓泉臨法雨毛髪鑑
閣坐松嶺衣袂寒(法雨泉松嶺閣/寺中二景也)唐宋遺踪頗可考人
天顯應漫從開理安傳自理宗定其代偏安理豈安
　　賦得春風扇微和(得巡字八韻/浙省召試題)
淑景方迴律東風正扇春冲融微送暖澹蕩恰依旬雖
具吹嘘午全殊栗烈晨天心昭愛育物意暢和誾悠颺
含生卉動揺觧凍淪能言繞樹匝自舞歩檐巡催放非
催謝冶新亦冶陳常懐管仲語欲擬被諸人
　　丁家山口號
尋勝宛来勝處停依然石白與蕉青底須賓主較形似
假相(去/聲)何妨寄所丁
　　龍井八詠
　　　過溪亭
不過原来有溪在過而弗覺并溪無前三三後三三者
應笑今朝又過吾
　　　滌心沼
泉能為滌心為所心所泉能兩孰真欲起辯材作轉語
滌之一字屬何因
　　　一片雲
雲依石則石為主石似雲斯雲作賓箇裏由来無定法
打成一片是何人
　　風篁嶺
横嶺中分南北雲篔簹夾道翠氤氲經過不覺衣裳濕
清籟猶從天半聞
　　　方圓菴
述古何須稱辯材笠菴聊爾與徘徊天圓為覆地方載
試問誰能出此哉
　　　龍泓澗
乳竇淙淙出石罅石欄圍處作天池適来谷口看飛瀑
誰識㵼從脚底斯
　　　神運石
傑立昻然似偉人運来聞説力由神東坡被服夫子者
不語可曽此辨真
　　　翠峰閣
層甍逈據最髙峰十五年重此蹟蹤依舊青山緑水裏
去来今者覔何從
　　留餘山居
山居南山隂松竹何森森熟處自難忘乗門聊一尋植
物既瀟灑峙物仍林岑時有激湍鳴盖縁静不禁曲中
宛得路塵外足暢襟繹兹両字題悠然獲我心應為窮
理思詎祗攬景吟
　　登鳳凰山澄觀臺作歌
鳳凰山今杭城外宋代却在禁苑中爾時偏安忘恢復
嬉遊泛索多行宫屢經兵燹率頽廢斷垣破礎猶或逢
乙酉之春南巡浙大吏綴景稍興工成事不説因亦聼
究之總覺欿於衷髙臺澄觀我所額江山勝攬豁心胸
訝到水晶宫觀表(乙酉登澄/觀臺之句)昔年清興㑹以重呉興真
有子昻蹟罷往恐妨桑與農(湖州有水晶宫古蹟即郡/城南樓也因趙孟頫溪上)
(玉樓樓上月清光合作水晶宫之詩得名孟頫並自號/水晶宫道人予舊題此臺以水晶宫相擬故附及之先)
(是地方大吏以湖州太湖漊港闗係數郡水利臣民盻/望臨幸指示本欲允之前嵗秋浙閩總督楊景素入覲)
　(以圖様呈進計程應多數日且聞縁道有礙農桑遂/罷其説而漊港之水利則令􁀲督撫率屬安為濬治)
　　　慈雲嶺
　梁時興建識涒灘十六年過此重(去/聲)觀為憶曩時兹掖
輦愴然俯首秪餘嘆
　　　敷文書院三叠舊作六韻
　乆矣别書院重修時對文載咨爾多士何以稱(去/聲)尊君
　值此興學際應思課讀勤虚車凛有戒實地鄙無聞雅
　正原非餙清真不貴紛他年棟梁器兹日蒯菅羣
　　　清漣寺觀魚四叠舊作韻
　依舊清漣寺别来十載餘迅誠莊夢蝶知笑惠論(平/聲)魚
　乍凭(去/聲)奩開鏡還欣檻倚裾泳㳺随所適潛躍任其如
　物意叅理趣新題接舊書鱗中足智者誰試釣竿歟
　　　紫雲洞
　黄龍(洞/)帯左棲霞(嶺/)右牝洞居然據路中未可鳴鞭過
　弗入春風坐似拂秋風
　　　黄龍洞
山陽迤邐至山隂古洞黄龍此重(去/聲)尋巒谷峭間歩由
迥竹松森處望延深依然石佛禮當面何有金經悟入
心移自呉興慧開剏(見西/湖志)徒遥題句罷登臨(宋淳祐間/有僧慧開)
(初説法於呉興之黄龍山後卓錫於此洞因得名洞中/石佛髙二丈許相傳即慧開所鑿呉興雖有慧開古蹟)
(今既罷吴興之/行僅惟遥詠耳)
　　飛来峯四絶句
西天竺與東震旦大地三千一掌平宇宙以来便有此
寜資慧理始傳名
􁫧瓏峯裏﨑嶇棧熟路之中展歩尋以世語形容弗得
虚空體現妙明心
嵌巖梵像無央數聞説鎸成自大元(西湖逰覧志云壁/間布鐫佛像皆六)
(代遺蹟而傳聞以為元梵僧扎穆揚拉勒第所鑿扎穆/揚拉勒第發掘南宋陵寢且以貪淫獲罪其遇惡園多)
(盖由元季袒縱梵僧所致至鑿佛石􁏾其善縁亦/不可設也扎穆揚拉勒第舊作楊璉真伽今譯改)福業
禍因齊置却景増萬古䕶秪園
岰㠡竒峰烘翠烟緩尋詭徑意祺然閲兹常住威光裏
彈指頃過十六年
　　　題靈隱寺
　靈隱昜雲林
奎章嵗月深(寺舊名靈隠額即皇祖南廵時/昜名雲林寺        御書也)名從工部借
　詩憶考功吟詎必頻賡韻那無一寫心偷閒成五字佳
　境向前尋
　　　四和
皇祖靈隱寺詩韻
　峯八飛来路玲瓏復﨑峨即看佛宇富應識
祖恩多春物鬯階卉山雲潤壁蘿豈期十五載仍此一相
　過
　　　韜光菴再叠舊作韻
　重尋幽谷入筠林歩歩非塵得得深佛宇不期行以到
　詩情相與酌而斟松聲泉韻近宜聼山色湖光逺豁襟
　此是天龍一指處去来今那覔從心
　　　逰普圓院
　永福資嚴屢易號兹仍溯始普圖稱峯標石筍陵雲獨
泉冽金沙落磵層蘇(子/瞻)趙(閲/□)逰蹤尋已冺屠(隆/)徐(𢎞/基)題
額見何曽重看修葺供吟眺未識予心益愧増
　按此院開山於劉宋元嘉時至石晋天福間顔為普
　圓院又名資巖南宋咸淳間改為永福寺資巖無所
　取義寺何資於山巖乎意謂西湖志誤書嚴為巖遂
　以訛傳訛耳盖父謂之嚴君作寺者必因資其父之
　㝠福遂以資嚴名寺耳且雷峰塔下别有顯嚴院亦
　即作寺者取顯揚其親之義足為資嚴誤巖之証雖
　梵書有莊嚴之語但單書嚴則不成文佛以慈為本
　無所用嚴也因為訂正竝識於此
　　杭州啟蹕迴鑾之作
勝逰亦戒泥㽞情適可言旋啟蹕旌九日快情一夜雨
幾章清詠二編成(南巡時率以三本書之自京起程為/一本自入江南至西湖逰畢為一本)
(今自杭州迴鑾則/第三本之首篇矣)山明水秀誠欣我蠶事農功恐誤氓
籌度柴塘教易石(入浙江境即先至海寜閲視塘工見/繞城石塘内有工二十餘丈及杭城)
(東老盐倉處有柴塘四千二百餘丈雖現在完整然究/不如石塘之鞏固命督撫據實勘估改建石塘俾濱海)
(羣黎永享安恬以副予先事務籌保/愛元元之意斯實巡浙第一要務也)保民計不負兹行
　　雨(三月十/三日)
南國多逢雨時晴是此春(江浙素多春雨今嵗自入江/南境即時雨優霑至蘇州乃)
(晴将及旬入浙境復得優澤至杭州又晴将及旬兹於/啟蹕迴鑾前夕復被渥霖至今日卓午方止傍晚遂快)
(晴/)優霑已盈尺及節正依旬佳處罷遊務良田起墾畇
更因望齊冀渥澤可叨均
　　晴
春両既優渥春晴亦載陽苗而秀滋麥柔以穉宜桑川
路徐輕櫓陌谿出懿筐勤劬逮婦子誰曰樂江鄉
　　嘉興道中作
去時桑葉未抽齊返棹桑隂緑覆低正是蠶忙此鄉最
未宜歸舫更教稽
填潭積土有諧傳(茶禅寺呉越時為保安院宋改景徳/禅寺又名三塔寺壬午南巡時賜今)
(名相傳寺基為潭不利行舟来往唐僧行雲填/土起塔鎮之因以名寺土人相沿之説如此)三塔而
今尚峙然僧侣向曽迄題額與名遂舉趙州禪
龍井昨纔述橋事嘉禾今復識堂名(蘇軾訪文長老嘗/三過湖上汲水烹)
(茶後人建堂因以三/過名之在府城西南)再斯可矣三仍在玉局居然未忘
情
已収宿雨烟未泮寫景傳神更詠詩今日晴明異名實
直教舟過恐程遲
　
　
　
　
　
　
　
　
　
　
　
欽定南巡盛典卷十七
欽定四庫全書
欽定南巡盛典卷十八
天章(庚子/)　(江南/)　(山東/)　(直隸/)
　詩
　　迴蹕至蘇州即事有詠
舟艤鞍憑路不賖(迴蹕至蘇即艤舟由葑/門按轡入城路較近便)扶攜瞻弗禁
諠譁廿朝曰别本非别四海為家即是家信宿駐鑾憩
扈從片時摛藻詠清嘉豈無餘意因民戀政務程期肯
或差(計程至江寜即應閲兵試獻賦諸生又鍾山謁明/陵徐州則閲黄河到京後又有殿試㪚館朝考引)
(見諸務并民情北郊大典均定有日期難/以改易雖    依戀欲多留數日不得也)
　　髙義園
七百餘年地天平尚范家林泉寜彼愛景概致予嘉樹
即交讓樹花為能忍花舜之徒是矣循路喜無差
　　白雲泉五叠白樂天韻
白雲復此俯巖泉聊趁春逰片刻閒一十六年消底事
淙淙好在滴其間
　　上方山楞伽寺
上方結精藍自因境清静金仙所宜居開士所宜領而
何起樓䑓用以供玩景前度盖已然重來益修整小坐
意為恧豈合方之省雖云弗勞民却近逰觀逞質諸兩
足尊亦恐弗相肯
　　石湖八絶句再叠王寵題周臣畫箑頭韻
别久斯當意切憐石湖烟景宛如前畫屏静展翠濯雨
玉鏡平拖朗映天
東村筆趣足風流氣韻兼之若動浮山靄欲開下歸鶴
湖波㸃破起飛鷗
参政當年别業開詎知今日有樓䑓前畨乙酉今庚子
㸃綴嫌他備兩迴
雅宜七字似天成題箑風生動揺(去/聲)輕即境即詩相印
證不差些子是神情
風和日麗颺㳺絲步輦徐教畫裏移唤雨隔林聼鳩婦
闖波躍藻出魚兒
峡瀑淙池半畆强鐫題兩字勢飛翔(海潮菴後石池半/畆鐫題石湖兩字)
(于壁上石湖之名盖始于此/非謂山前連太湖之湖也)不知者謂太湖尾錯把行
春借作梁
鳴鞭問景向城歸(由石湖還蘇城䇿/騎可達不必掉舟)不必牙檣引䌫絲
西望靈巖山頂寺祇餘塔影挿雲㣲
室豈維摩天雨花興䦨歸路踏平沙最憐接踵駢肩者
翹首歡心仰翠華
　　漪瀾堂再叠前韻
玉局當年題此堂重來試閲鏡中光過眸嵗月真無住
漪面波瀾亦有章繞砌不妨任清濁随流那復計圓方
促成七字言旋蹕恐就瞻民候久長
　　若氷洞
流出為池方為圓溯源氷洞得淙泉濯清因識具深義
六一成之含地天
　　雨(三月二/十日)
旋蹕舟行正值閒呉雲宻幕逺峯鬟巧其晴寄江天外
　沃朕心滋麥隴間諛頌厭聞娱上下恵鮮益切憫惸鰥
　溟濛中裏敲吟罷迴望九龍失却山
　　　舟過揚子至金山駐蹕作
　巡鑾将次至金陵一宿程留浮玉仍(向幸江寕自丹陽/城霞閣舟行過揚)
　(子江駐金山一宿次日渡/江遵陸駐龍潭兹仍其例)風順而平送舟速江恬以静
　不波興佈隂樹葉餞春張(去/聲)似繪山花望夏増拱讀
穹碑今溯
昔(金山寺㳟刻予亦皇祖御製奉/碑記辛未嵗    製有恭奉)　(聖皇太后駕臨金山/  母駕臨金山之記)
　(今風景如舊而觸目/縈懐祇増感愴耳)無心問景慽難勝
　　　句容道中作
　遵陸大江邉衢平直似弦所欣宜北馬乃覺勝南船麥
　穂秀将寔菜花開已全三茅曽不問我意匪求仙
　　　雨(三月二/十四日)
　駐鑾見雨落作解聽雷鳴真是如人意自然宜物情飛
　簷垂瀑響虗砌受盆傾仍有非常願願兹達帝京(三月/十二)
　(日京師得雨二寸/餘未似此優渥也)
　　　晴用前詩韻
　渥雨入宵止庭柯乾鵲鳴利秧浸稲種飽穂喜麰情塵
　静沿峯轉谿喧赴澗傾棲霞喜停蹕指日到南京(於棲/霞信)
　(宿駐蹕擬二十/六日至江寜)
　　　慧居寺叠乙酉韻
　精藍據向陽熟路到曽常風静乃旛動禅圓而戒方寺
　原超下界僧自富齋糧試問出塵地可真選佛場愛他
　别室逈却盡納山光
賜額慧居改(寺本名隆昌在寳華山梁僧寳誌駐錫于此/    聖祖南巡    勅改慧居寺    賜御)
　(書/額)千秋名永揚
　　　駐棲霞行宫即事有詠
　於斯有宿因心境兩無塵樹色自太古山花又好春壺
　中仰天鏡座底俯泉紳一瞬十六載今來忽七旬
　　　題棲霞十景
　長江為帶曰山襟攝養寕因葯草尋幼挈老扶鋪蹕路
　惬予一十六年心
　　　右棲霞山
行宫之内最髙處髙處得泉他鮮同滙作清池鑑毛髪
諸峯圍印影玲瓏
　　　右玲峯池
豎峯萬古矗嶔嵜髙閣仍兹偶對之太白香鑪詠瀑布
一時日照想然疑
　　　右紫峯閣
過眼浮光迅若馳重兹書舍萬松披山房設果刮目待
猶昔人哉暫自知
　　　右萬松山房
入自䝉茸得以深豁然開處見天心天心原在人心裏
應向聖經章句㝷
　　　右天開岩
㝷幽最喜得居宜逺郤俗塵引静思雅合付之僧紹輩
千乘萬騎此何為
　　　右幽居菴
詭峯揺刖復峆呀鋪谷傾崖蹙浪花是水胡然今不涇
山靈直欲傲江巴
　　　右叠浪崖
一泓無滓印空澄山脚泉歕珠顆砯憑攬不殊昔年况
剔疏猶憶尹家曽(江搃攝山棲霞寺碑稱尹先生記曰/山多草藥可以攝養故以攝為名云)
(云此泉復經前督臣尹継善/疏剔亦今古因縁適相同耳)
　　　右珍珠泉
橋以虹稱溪以鏡藉来幻喻却成真因思世上號真者
何一而非幻所因
　　　右彩虹明鏡
闍黎公案底須刪又見巖雲佈徳山空也色乎難著語
彼英英者祇閒閒
　　　右徳雲菴
　　登最髙峯作歌
縂斯一攝山巒壑𣲖分夥而皆朝宗頂如佛螺髻妥凌
晨肩輿陟紫峯(閣/)萬松(山/房)幽居(菴/)循徑従竒松詭石太
古宗槎枒詰曲披䝉茸豁然開朗神心泰是乃造極髙
之最落星以為襟長江以為帶攝兮無所不包含小哉
採藥養生談是時天風拂嶃嵒峭寒切體旃衣添牛頭
一帶俯視南此為足底彼峯尖孰能乘天風駕鸞驂消
萬慮於華巖六朝往蹟誠其纎
　　白乳泉試茶亭用皇甫曽送陸鴻漸棲霞寺採茶
　　　詩韻
石壁𨽻書六嵗久莓苔生(見明盛時泰攝山志即/白乳泉試茶亭六字)適自
髙峯降遂縁曲棧行小憇笠亭幽慢試雲竇清曽羽茗
蹟邈兹復傳其聲
　　題太古堂
就山以搆堂堂豈如山久斯堂固今為山實太古有居
然堂占之寜渠非享帚名山意若云復久待可否
　　武夷一曲精廬
言勝彼以山是獨勝以水水亦非浩瀚一曲斯足矣渒
􁀙掛崖口澴瀯圍砌齒武夷我豈見想或有同此因思
世間物何莫非名擬
　　春雨山房對雨
山房號春雨昨至乃晴明適自山逰回山雲四面迎徐
霏乍急陣簷泉遂霔聲峯姿及樹態隐現萬變生珠簾
垂八忩鳯笙奏六霙把筆坐山房佳哉善循名既云踐
其實便可以時晴
　　晴
快雨復時晴潤暄欣適平行宫背北麓曉駕指南京巡
狩巡所守觀民觀我生幸逢諸事吉惟益懔持盈
　按觀九五之象朱子注之曰人君觀已所行不但一
　身之得失又當觀民之善否以自省察如是則君與
　民為二非一體而自省察之語亦属引而不發以余
　論之君與民本一體民心之向背宜觀也民風之善
　惡宜觀也民生之治亂宜觀也是此三者皆觀民之
　要而其餘宜觀者不可屈指數然此三觀皆應觀已
　之所行有以致之若曰觀已之得失又觀民之善否
　是朱子所謂話成兩橛而非一體矣因用象語故闡
　其義如此
　　燕子磯即景
巖徑度輿輕塵消泥不生暢觀縁造極快意是新晴栁
絮殷勤舞山禽自在鳴長江静風浪來往任舟行
　　逰觀音山永濟寺
一帶山崖依大江棲巖蕭寺若吳艭下臨無地意無住
上睇得空心得降何必孤舟錬鐵鎖(俗稱鐵鎖/錬孤舟)恰如破
浪挂筠䉶普門明示法惟識(三界惟心萬法惟識又惟/識故聲色摐摐出指月錄)
即境何妨聲色摐
　　駐蹕江寜三叠舊作韻
重臨白下古名區詎祇逰觀清蹕紆因以興亡弔吳國
終當形勢遜燕都江河入畫神俱秀草木當春意轉蘇
萬姓随鑾分左右恫瘝歡悦與之俱
　　題明陵口號
佳城三里近都城舉眼可瞻簷與楹彼子孫如無心可
　有心歎彼若為情
　　　題靈谷寺
　龍蟠因獨據象教以重遷莫辨興國蹟(宋時是/寺名)却殊開
　善縁(謂明季因建陵移/寺亦即梁時寺名)昔新今復舊空是色非禅小憩
　憑輿去鐘聲林外傳
　　　賦得日華川上動(得暉字八韻/江寕試題)
　春旭初升曉晴川先受輝騰光纔旳㬇送暖向熹㣲平
　浦波輕閃深潭淵未晞隂陽山異號(山南先見日為陽/北為隂水北先見)
　(日為陽/南為隂)南北岸分圻晃朗驚鷗宿迷離起鷺飛懸華時
　上下耀藻乍依違輪駐羲仲馭錦披織女機拈毫咏浮
　景睪想謝元暉
　　　閲江寜旗兵
　詰爾方行寓覲光閲兵江表武維揚㣲風不動旌旗肅
　曉日偏増組練煌問俗此時思繼述駐防
當日意深長毋㤀爾祖國之藎禦侮曽兹随豫王
　　按豫王執明福王平江南其功不可泯戊戌春有㫖
　　申雪罪愆並復其舊封號配祀
太廟凡以旌前示後勵我宗潢而彼時隨王折衝禦侮皆
　　我八旗子弟兵今兹駐防江寕者或尚有其曽元也
　　　雞鳴寺
　閲武有餘暇尋山試勝㳺雲梯登百級月宇豁雙眸普
　濟(寺塔/名)仍瞻塔憑虗(寺閣/名)亦倚樓孳孳善與利語憶子
　輿留
　　　逰清涼寺
　清涼山上清凉寺縮地五䑓為建康(清凉山本山西五/䑓山名不知何代)
　(亦名此山一統志無其/名惟于石頭山附載之)立字安名曷有定春風秋月自
　其常禅枝籠宇佈新葉慧草當階發古香左市右江都
　入攬不堪前代論興亾
　　　朝天宫
　宋時天慶此朝天易後名因洪武年道侣何須問修煉
　吾心原不慕神仙幻哉法術干星斗逺矣元言留五千
　朝賀習儀曰於此(見一/統志)思量殷鍳意䕫然
　　命大學士阿桂總督薩載同勘陶荘黄河及入海
　　　口事畢復命詩以誌事
久聞海口淤議論紛聚訟實無善治法未可漫試用復
聞決隄後(海口淤塞外間頗有浮議逮四十三年儀封/與時和馹先後决口議者益復紛紛而又寔)
(無疏治之䇿及河工合龍後大學士阿桂赴行在復命/因命與縂督薩載前赴雲梯関外履勘黄河入海情形)
(以便/籌辨)溜自渦河縦徐州下流微舊河乃多空適值清水
壮刷深海口送一弊亦一利却反資川降(叶/)今者河初
復善後事方衆新河俾開寛夏漲度可容(叶/)雲梯関以
外東注實無壅(阿桂等勘畢海口復奏雲梯関外水面/比兩岸低丈許海口外灘比現在水面)
(又低數尺寛至三百六十餘丈河水東注並無壅遏無/庸亟籌更易海口云云盖前嵗儀封河决溜從渦河而)
(下適值洪澤湖水壮盛藉清刷深海口是安/嶽河南雖被灾而黄河下㳺轉得利益矣)馬港接西
隄自属分提封(阿桂等又奏馬港河有殘缺舊隄二道/東隄長六里餘西隄長二十九里餘雖)
(在雲梯関外但上㳺為腹裏民田毎遇盛漲即虞倒漾/請将西隄殘缺及接築無隄處所聨至北潮河西岸民)
(堰以禦倒漾自/應知此籌畫)其二套以下宜留分洩共(二套以下由/北潮河入海)
(處所路㨗勢順設遇漫溢正可分洩盛/漲宜留以暢逹尾閭無庸更行辦理)建閘轉不必與
水争利閧(雲梯関外原不必與水争地阿桂等所/請添建閘壩以資啟閉之處諭令停止)灘地
保無溢豁粮切瘝恫(二套以下分洩盛漲則馬巷河隄/東灘地即不能保無漫溢其應徴)
(减則地畆錢粮並著薩/載等查明奏請豁除)大端既以示推行善叅綜巡方
非徒來安民切深衷(叶/)
　　江寜故宫城歌
江寜故城凡幾移秣陵冶城紛難考建康䑓城即在兹
無過左右淆裏表(一統志江寜在秦漢為秣陵孫權都/此改名建業又舊志建業故城在吴)
(冶城東厯代沿革名既更而地亦屡移䑓城在元武湖/側輿地紀勝䑓城本吴後苑城晋咸和中修繕為建康)
(宮又建康志今胭脂井至髙樓基二里即古䑓城地雖/陵谷變遷地名屢易然縂不出石頭之左鍾山之右大)
(江之南牛首/之北而已)率因世逺年已湮以訛傳訛殊不少祇有
紫禁及故宫朱明蹟近還堪討然而殿閣無一存惟在
柱礎埋煙草至元拆木輸大都(舊志宋行宫在京城内/大中街元至元十五年)
(拆故宫材木輸之大都遺址僅存二十三年改為御史/䑓至正十六年明祖建府于此後改築皇城于東偏稱)
(此為舊内是故/宫之一變也)永樂重運燕京道(明初築紫禁城營立/宫殿當鍾山之陽規)
(制頗宏整俗傳永樂遷都時運故宫材木于北京若元/至正故事金陵宫闕遂鞠為茂草是故宫之又一變也)
午門斗城餘雉堞皇極殿瓦雙䲭倒福王覩斯應椎心
卧薪恢復猶難保(福王雖都此播遷之後一/切蓽露殊無朝廟規制也)而何耽樂
信奸邪乃歎優人艱致好豫王得之未費力(福王監國/南京不思)
(□戈嘗胆以圖恢復而乃信任馬阮惟聲色是耽以致/淪胥莫救時豫王乘霧統兵渡江援師悉潰福王夜奔)
(太平執至南京其/取滅亾良可歎耳)荒涼豈縁兵燹擾即今城内駐旗兵
尚覺空壙多溪沼憑輿小住弔興亾鍳戒慮深非炫藻
　　江寜旋蹕駐龍潭行宫作
巡狩無非事者然要於勝處戒流連金陵諸務既云畢
(觀民省俗閲武謁明/陵考士子諸務皆畢)容水一程適可旋殊昔攝山駐以
豫(向從江寕還蹕必仍駐攝山一㳺次日至金山/程将百里兹改駐龍潭次日較近二十餘里)圖今
浮玉到為便怯行百里近廿里自覺鬢眉已長(去/聲)年
　　渡江至金山
未至攝山駐省餘廿里程宻雲将作雨曉日忽開晴壠
麥向暄秀野花得意榮金山到卓午風静剪江平
　　金山妙髙䑓再和蘇東坡韻
乙酉昔登臨契濶今庚子今昔誠瞬息南巡數千里逰
豫為侯度無非為民耳是日渡江迴風平浪不起金山
仍一宿拾級登䑓砥曰䑓而有屋甌硯潔陳几因繹妙
髙義蘇句香沁齒上則碧寥天下則汪洋水妙髙合相
觀借問非乎是爾時談禅句非活亦非死(禅門問答有/活句死句之)
(殊見傳/燈錄)
　　再題文宗閣
四庫全書鈔四部八年未蕆費功勤集成㧞萃石渠者
頌貯思公天下云今古英華率全薈江山秀麗與平分
百川於此朝宗海是地誠應庋此文
　　再題大觀堂
渡江北上此維舟信宿仍教兩日留花事南邦未云謝
樹隂夏院已加稠觀民觀我中心忖(近詩有觀民觀我/生之句意以民心)
(向背民風善惡民生治亂皆應觀已之所/行有以致之是為君民一體詳見前按)曰旦曰明逝
水流一再題吟泐齋壁自思結習可㤀不
　　大觀堂對雨
終日雲疎宻非煙是霧濛濕衣看不見盈手潤原同問
政仍餘暇巡方半蕆功平山罷㳺舫付與詠思中
　　再題文滙閣
萬卷圖書集成部頒來髙閣貯凌雲㑹心妙趣生清暇
撲鼻古香領浄芸身體力行愧何有還淳返樸念常勤
烟花三月揚州地莫謂無資此匯文
　　過金灣六閘書事
車邏及南関金灣之上首㵼漲仍恐弱籌及六閘口然
皆治標計治本計則否清口定水誌此事在壬午(叶午/壬)
(南巡時親臨髙堰酌定視山盱五埧之誌預開清口東/西二壩以洩湖水為釡底抽薪之計其五埧封土不令)
(輕折下河十餘/年來遂獲連稔)釡底誠抽薪下河獲利久戊戌河决秋
洪湖不能受無已開五壩(戊戌秋河决儀封下㳺入洪/澤湖宣洩不及無已啟山圩)
(五埧歸之髙寳諸湖又以次開南関車邏諸埧歸之下/河幸彼時髙堰無患下河早禾又已收晚禾補種無多)
(未致成/大灾)盛漲由是走髙堰幸無害為以漸非陡下河灾
雖䡖對民心自咎即今慶河復此事或希有底績無良
方救弊惟増醜
　　過車邏壩
往南過壩時大河尚未復還北兹過壩故道歸黄瀆未
復盻速復日夜問奏牘(儀封未報合龍前日夜詢問黄/河水勢入江南境之信随據薩)
　(載連次奏報黄水入江南境及至徐城/水誌長水丈餘始知黄河歸故道矣)歸故籌歸後夏
　汛防三伏然因定水誌(自壬午酌定山盱五埧水誌不/令䡖折車邏等埧常封固下河)
　(遂連嵗/獲稔)山盱守以篤戊戌秋河决注淮勢甚酷無已始
　開兹輕重權惟恧(戊戌儀封决口料黄水定由淮入洪/澤湖不得已始啟山盱五埧以洩盛)
　(漲逓歸下河幸早禾已收晚禾補種無多不致/成大灾彼時權其䡖重不得不如此辦理也)其餘率
　封土十年九遇熟然此幸而中(去/聲)戒驕謙自牧
　　　五依
皇祖閲河隄詩韻
　洪湖賴髙堰厪念在深宫費那惜官帑慮惟慙術窮黄
　流幸北徙清水暢南通(自陶荘開放引河又築順黄欄/黄二埧挑逼溜势黄流幸已北)
　(趋其恵濟祠一帶昔時迎溜頂衝處所/今則清水暢流至彭口始㑹黄東注矣)救弊補偏耳終
　艱永逸功
　　　洪澤湖五依
皇祖詩韻
　碧净連天萬頃虚隄功咨度立觀徐(迴蹕渡黄臨視髙/堰及清口東西埧)
　(工據薩載繪圖請将三堡六堡等處卑矮磚石工加髙/余以磚工不若石工經久自應一律改建石工逐段分)
　(年修築以資鞏固因令再行確核期/于永逺安瀾即多費帑金不惜也)可憐漁舫謀生計
　不避風濤此捕魚
　　　陶荘
　　河神廟瞻禮
　春仲渡河日瓣香敬禱申何期即翼旦
　顯佑沭明神(儀封决口合龍後阿桂至行在面奏十一/日儀封金門尚濶三丈水深十一丈餘至)
　(午時南埧埽根北走興北埧接連随填壓稭料不三四/刻立見断流而埽底亦無翻花過溜机縁巧合因敗為)
　(功此寔二月初十日渡河瓣香䖍禱之次日/也  河神黙佑誠神速矣詳見所作河復記)南壩忽移
　北無心自合脣崇祠紀
　鴻貺惟益勵䖍寅
　　　渡黄河作
　越角呉根諸務成大河返渡禮
　壇棚幸逢今日全殊昨又見黄流得㑹清(二月初十日/渡黄有渡黄)
　(如渡清之句盖彼大/河尚未復故道云)息浪寕湏稱浪細無風真不啻風
　䡖
天恩
神佑欽承處自問何修益屏營
　　命嵇璜薩載往徐州勘應添石工詩以誌事
徐城經三臨無非民務急土工及石工次第籌詳悉(丁/丑)
(壬午乙酉三次南巡均至徐城閱視次第籌䇿其河南/岸既添甃石隄而北岸土隄則戊寅夏命劉統勲来徐)
(相度議築者起自大孤山至蘇山以禦漫流/而束河勢兩堤既成城郭田廬均資捍衛)凡緩可待
者擬翠華重出其工在城西石隄於彼畢欲接至韓山
條石易一律(自周家荘石工起至韓家山靈神廟四百/三十丈地當徐城上㳺本擬一律椄築石)
(堤以工可緩欲俟重/臨指示故待至今)庶可恃無恐黎民安井邑前嵗(戊/戌)
秋異漲徐城危岌岌上㳺决儀封此幸保無失(戊戌秋/黄水盛)
(漲徐城勢處危險因上㳺儀封時和驛决口全河歸注/賈魯渦河由淮入洪澤湖故此地幸獲保全然不可不)
(亟籌鞏䕶/之䇿矣)是不可再緩前議應循緝獨是陸程遥来往
百六十(自朝荘牐至徐州陸/路往還百六十里)衆應萬騎随已亦七旬及
因之罷親莅慙非勵無逸而斯事體大部臣家聲習(嵇/璜)
(乃前河臣嵇曽筠之子習聞河務且亦曽為副搃河因/命㑹同薩載前往勘視周家荘至韓家山一帯應河石)
(工搃期永保安/瀾不惜費帑也)督臣夙治河情形審所必同往試經營
復命重勘挹費帑非所靳安瀾籲永翕
　　寄題黄樓四叠蘇東坡韻
前年河決不忍説衝隄洚水滔天發下注賈魯傍四溢
直達䝉亳洪流滑屢築屢頽嗟無計諸臣泥立濕衣襪
(前嵗儀封决口屡次堵築至合龍時毎被冲塌在事諸/臣勞瘁河干甚至原任叅将李永吉随埽落水冲入回)
(溜遇救生船登岸因/賞給花翎復還原職)滙入五湖畧澄澈委輸洪澤欲呀
呷為思長此竟安窮引河加寛聚钁鍤(阿桂等奏埧工/屡被冲塌究以)
(引河未能全掣大溜之故今擬自黄家荘引河中叚起/于已開丈尺外再行儘力挑寛使其不待冲刷即可暢)
(逹因允所請即令調集人夫/上緊開工務于挑汛前蕆事)是或釡底抽薪䇿瘒瘃夫
工最憐煞徐州舊河成細渠空有香燈走神刹黄樓大
異東坡時下俯来往櫓聲軋即今河雖復故道猶厪灾
所飢饉壓徐城儌倖未被沴豈對此㤀彼疵齾賑窮逭
賦縦亟恤那更餘力畜鵝鴨四畨險韻勉四叠興異老
蘇託泛霅
　　河復
東坡詠河復乃復澶淵彼我今詠河復實復徐城此爾
時雖曽入淮泗旋即堵閉仍北釃所以東坡次年晏黄
樓(謂東坡九日/登黄樓事)椘舞呉歌把琖喜(櫽括/蘇句)自從紹熈南入
淮經徐奪泗多年矣此實故道要亟歸天然合龍真幸
耳(阿桂奏二月十一日合龍時南埧埽根忽向北走與/北埧接連随填壓稭料不三四刻立見断流而埽底)
(亦無翻花過溜遂以蕆功此實/    天助    神佑非人力也)誠謝誠畏誠敬䖍以云
誠感誠堪恥
　按蘇軾河復詩序云熙寕十年秋河決澶淵注鉅野
　入淮泗彭門城下水二丈八尺盖彼時黄河正道在
　澶州大名及濮鄆濱棣諸州其至徐州亦如近戊戌
　河决之由賈魯渦河五湖之入洪澤耳又統志稱今
　之河淮并為一瀆自金明昌始金之明昌當為宋之
　紹熈爾時宋雖稱姪於金而南遷之宋社故在也金
　之與宋祇可比為南北朝而非一統且此地亦非金
　所有當稱宋紹熈五年河淮并為一瀆又元時河徑
　徐州與泗水合則淮泗乃今日之經流而徐州為河
　故道亦久矣獨是熈寕時河復以澶州大風終日既
　止而河流一枝已復今儀封决口已一載有餘而合
　龍時兩壩天然巧合片刻收工豈非
神靈黙佑非人力所能與乎既詳見河復記因感熈寕
　河復之事並識於此
　　過桃源二首
桃園明季譌桃源斌髙曰同畊古道存一再審之無其
事知仁觀過昔曽論(辛未過桃源時髙斌曽奏此地畊/者鳴鑼集衆通力合作猶存古風)
(且于隄旁呈覧及丁丑壬午兩經其地俱未見復一再/問之督撫皆云實無其事盖通力合作即同養公田之)
(説人心不古豈能行之今日髙斌非欺予者想/受人愚耳前乙酉詩故有觀過知仁之論云)
北來麥穂綠董黄翻浪風聞餅餌香陶記寓同無何有
便移此地亦何妨
　　雷雨(四月十/二日)
清晨西南風細雨落旋止晴轉西北風倐忽大雲起南
北氣殊有是哉南風雨止北雨来阿香推車殷其雷運
河接上銀竹皚流離頓挫勢莫擬極量豎灑還横排是
時安福(御舟/名)閤閭坐兩岸萬民紛右左舉香瞻就雨弗
避船齋入憩夫豈可執事雖有油繖支風絲時亦拂鬚
　眉侍臣則已衣帽濕(時御前侍臣等䕶衛/左右衣帽均已霑濕)黄頭邪許齊
　力施風雨歸舟畫活脱(石渠寳笈舊蔵風雨歸舟圖為/宋李唐所畫煙景蒼茫與此時)
　(情景絶/相似)更因濟川憶命説同舟濟不勝僂指如説其人
　則有㡬
　　　夏家馬路
　運河東帶大河西左右牢防恃兩隄放淤較前雖積土
　加髙應畀兩隄齊(壬午乙酉兩次親臨夏家馬路指示/河臣築月堤于深塘内進黄放淤今)
　(積土雖較前加髙然必湏與左右隄岸相齊方為稳/固因復􁌏視面諭陳輝祖令其照前放淤以資保障)
　　　安瀾
　　龍王廟三叠舊作韻
　欲勘流歸壑暫教艫(安/福)艤河萬年資普濟一氣達洪渦
　清浦纔申悃(二月初十日渡黄河甫于陶荘兩河神廟/申誠黙禱而十一日遂有儀封  埧自行)
　(合龍黄河順歸故道/之事詳見河復記)宣防竟蕆歌由来叨
　一佑(陶荘儀封相去雖逺而其神靈昭貺正如水在地/中無往不在固不當論  在此在彼是一是二也)
　敢不謝斯過繼
志勵無忝(此廟雍正五年/    皇考所建)答
庥曰若何恵民敷化雨克巳息心波
　　嵇璜薩載㑹勘徐州石工畢復命詩以誌事
勘河貼説繪圖還同是隄防非剔鬟新石重教増舊石
(徐州城外舊有石工三叚長九百七十餘丈較之丁丑/南巡時親臨指示所見新石工用石十七層者短少二)
(三層不等前嵗黄流漲盛僅出水數寸因命嵇璜薩載/㑹勘将舊工分别加髙二三層務與新工一律相平以)
(資鞏/䕶)韓山一律接奎山(自韓家山至奎山一帶四百五/十丈當徐城上㳺向止堤堰攔)
(禦茲命㑹勘改築新石堤内四百三十丈應砌石十七/層其接連山脚之二十丈地勢較髙砌石十二層以上)
(各工共估需銀九萬二千餘兩即令薩載等核/寔採辦運工接築統于来年四月以前工竣)補偏救
弊惟斯亟永逸一勞真是艱行水禹之行無事言思及
此輒頳顔
　　過牐
運河利有牐為節盛則宣洩弱則蓄設使無此資操縦
一往就下後難續牐束水因水勢雄拖犂牽䌫忙船工
左支舟或屈於右西掣牐翻撞其東閤閭坐視乃生笑
一切罷之去呼噪無何牐牆亦自過河有尾大致不掉
朅爾因憶杜老詩本無事而庸擾之
　　過伊河入運口
㣲山洩漲亦名伊(此伊河非伊洛之伊盖微山湖㑹牛/頭淶栁之水並金鄊魚䑓二縣水由)
(南陽昭陽等湖滙成巨浸其尾閭一由荆山橋河入運/一由韓荘湖口新舊二牐入運丁丑嵗因湖水漲盛開)
(此伊家河一道長六十九里由韓荘牐宣洩入運嗣後/酌定水誌于湖口牐迤北添建滚水石埧量水勢大小)
(加板蓄洩以資濟運兼/利農田寔為一舉兩得)酌濟其間利運資一舉不妨成
兩得由來事縂在人為
　　㣲山湖
受潦利民田輸川濟漕運水匵功實鉅節宣要勤慎前
人貽良規行之在後進無貴屢更張亦戒怠弗振即事
吟五言或補司河訓
　　舟行
自入山東境舟行鮮御驂毎出船頭坐為便萬民瞻兩
岸堪縦目沿路農功探麥穂秀以齊灌漿浪含含大田
種亦畢出土發翠尖獨是㣲覺燥風日漸烈炎雖未堀
堁甚弱苖恐難堪何處非吾民為望時膏甘夏雲佈四
宇庶㡬三寸霑
　　雨(四月十/八日)
卓午雲纔佈交申雨遂紛沃心副希冀(今曉舟行有為/望時膏甘之句)
(以近日畧/覺風燥也)澤物特殷勤期䟎五日近(五風十雨已為時/若期昨十二日雷)
(雨兹纔/五日耳)潤霑四寸深(山東巡撫國泰奏报濟寕州境及/所属魚䑓嘉祥汶上三縣于十八)
(日未時至戌時得雨/入土四寸四野深透)入宵聴淅􁏏惟惕以為欣
　　晴
夜雨詰晨霽河風拂曉寒露光平野潤雲氣逺天殘溪
路依然溯麥田頓改觀前途農務况次第待憑看
　　登太白樓三叠舊作韻
步輦濟地曉入闉萬民瞻就愛情真清逰趂此暇之便
豪飲殊他主與賓却以飄然緬昔句(謂杜子/美詩)益教愴爾
憶前巡(丙申東巡掖前益輦經此/追溯如在目    増感愴)拈吟鬚忽七旬逮豈
是不踰矩者人
　　題南池少陵祠三絶句
狂歌適陟太白閣苦詠今瞻子美祠咫尺遺踪隣左右
吾心乃覺醉於斯
詩仙雖具出塵體詩聖原多憂世心問我二人優劣者
試看七字定評吟
三間古屋亦㝷常却覺迎人翰墨香安得清閒無一事
展他遺帙與商量
　　謁分水
　龍王廟
僢釃背流原是合千秋通漕著竒勲永資
神佑恵無射亦藉人謀識不羣(謂白英老人/識水性者)上水船兹
為下水北沄波轉㤀南沄裴家庭裕姚家洎優劣殊他
頃刻分
　　登光嶽樓即事三叠舊作韻二首
東南巡狩浙蘇區鷁首歸瞻西北隅暫命行艫艤河岸
遂乘輕輦入城衢祇因為度觀民切畧厭排當接路鋪
麥固望收塵土大却愁近日雨膏無(自十八日雨後晴/霽六七日漸覺風)
(燥為之望/澤又殷矣)
統志今殊府志區為光為望各分隅(一統志以望嶽樓/在聊城東北今名)
　(光嶽樓而東昌府志又以光嶽樓在府城中而城東北/隅又别有望嶽樓即一事而紀載譌舛如此其不足信)
　(前乙酉辛夘丙/申諸作屢辨之)謝他舊跡尋東北(府志所稱東北望嶽/樓今寔無之盖久頽)
　(廢而此樓基址/宏固益足經久)祇此層甍據巷衢不必誰何七萃肅任
　教瞻仰萬民鋪銀牌侍衛行行賜可果其中漏者無
　　　無為觀再叠舊作韻
　南巡出法宫蕆禮既惇崇歸舫兹停舫
　三公謁
帝公(觀中祀即三官大帝世傳茅家/三弟兄    上帝之三公也)午年忽經亂申嵗此
　歌功(甲午秋夀張逆匪王倫倡立邪教糾衆作亂佔踞/􁌏清舊城寺廟民居多被殘毁此觀亦重經修整)
　(丙申東巡經此作/臨清歌以紀其事)
　象設惟冲漢無為佈
　澤鴻
　　　雷雨(四月二/十六日)
　過午燥西陽傍晩升雲氣湏㬰作雷聲雨絲忽棼至篷
　忩遂摐鳴一川􁝽雭意喜而不忍眠然未敢即慰曽弗
　消片時雲輕雨亦細患失果失之徘徊惜難置
　　迴鑾至徳州行宫作
舟事昨朝蕆陸程今曉登十旬忽已閲一豫敢㤀競邇
日望雲切乾田待澤仍行宫詠舊作(壁間舊作多問之/  安迎    輦)
(什至丙申留題尚云祇為頥詠彌躬衆忱/切又聞縮頓數間成迴環諷    覺増懐)益覺悶懐増
　　入直𨽻境
燕齊近接境疆吏肅迎分一例坌塵堁忽看起夏雲雨
霏旋即止(是日/㣲雨)心惜那能欣麥穂灌漿候為之望澤殷
　　河間道中作(五月初/二日)
前朝修市雨淋纎(四月/晦日)獻縣北今五寸霑尚見牛蹄涔
積潤不湏蟻穴象重占資蘇藂簇麥麰穂改觀(去/聲)菁葱
禾黍尖迤北未知澤何若速教詳視騎程兼(河間道中/於四月晦)
(日得雨五寸今日經行尚見四野含潤頗為優涯其迤/北各處是否能一律普霑仍深厪念因令袁守侗馳騎)
(探/報)
　　由來
方幸河間北霑雨由來迤北旱還同都無卅里土膏潤
原祇一天風日烘行路那能免旅况閲田惟是憫農功
歸輿已自嬾吟興吟以恒𤾉益省躬
　　夜雨(五月初/四日)
夜雨忽聲傳簷牙滴溜泉沃心盼未定傾耳聽無眠半
刻遂中止他方徒逺牽凌晨馳探騎一寸澤猶愆(初四/日趙)
(北口入夜時雷雨大作半刻旋霽因令袁守侗/遣人南北馳探數十里均不及寸益勞厪念耳)
　　端午日於趙北口作
迎鑾近逺發伻郵(端午日駐蹕趙北口班禅額爾徳呢/遣喇嘛伊什巴爾珠布及哈薩克使)
(臣色徳克蘇爾坦等前来迎覲即于行宫前設龍舟水/嬉賜宴其自京迎鑾及扈從之王大臣等並命與宴以)
(昭慈恵是日内閣本報亦至仍照/常批發不因宴賞致稽政務也)午日燕南趙北州嘉
彼傾陽来雁使恰兹臨水示龍舟率因逢節俾懐恵實
自望霖未解愁春孟去而夏中返光隂訝似逝波流
　　南巡迴蹕駐御園之作
往返十旬勤省方湖(淮/)河(徐/)海(浙/)各䇿籌蘉(南巡要務/在河工海)
(塘而洪湖清口尤為治黄関鍵昨親臨閱視罷揚荘河/口改移之議其髙堰三堡六堡等處卑矮磚工改建石)
(工逐段分年修築又暢開陶荘引河俾加寛深復命大/學士阿桂等往勘雲梯関外海口自二套以下留以分)
(洩盛漲暢逺尾閭不必與水争地其灘地應徴減則地/畆並令薩載等查明請豁又命尚書嵇璜等往勘周家)
　(荘至韓家山改建石工四百餘丈並将舊石堤加髙層/數與新堤一律整齊至浙江海寕柴塘四千二百餘丈)
　(雖尚完整然究不如石塘之鞏固因命督/撫勘估改建石塘俾濱海羣黎永資樂利)三春時若南
　邦閲首夏澤殷北地望(自四月以来直𨽻山東望雨頗/切惟濟南一帶于四月三十日)
　(已得透雨至徳州以北/則仍盻渥澤詳見前詩)閲若怱怱時度速望殷切切澤
　愆長寸衷更有難堪處
萱戺那重問
豫慶
　
　
　
　
　
　
　
　
　欽定南巡盛典卷十八
欽定四庫全書
欽定南巡盛典卷十九目錄
天章(十/九)
　　乾隆四十九年甲辰
御製古今體詩
　欽定四庫全書
　欽定南廵盛典卷十九
　天章甲辰　(直𨽻/)　(山東/)
　　詩
　　　南巡啟蹕五叠前韻(有序/)
　　　時邁東南望幸俞六巡之請言觀河海省方考三
　　　載之成惟民事之大宜勤先咨樂利體乾行之健
　　　不息遑憚舟車典數虞周途循江浙昨嵗豳豐展
　　　禮萬年仰
締造之艱今兹吴㑹敷㤙兆庶慰尊親之戴石塘鱗次潮
　　　平籌走中亹砌岸山連軌順慶安髙堰况復源探
　　　星宿瀾廻際二月桃花時若雨暘蹕路看三春麥
　　　浪自郊畿以遵東魯由淮海而逹錢塘陸館水程
　　　戒大吏改前巡之舊人和政肅示後昆知家法之
　　　嚴軔啟首塗韻成五叠從此韶開九十因閏餘而
　　　媚景添長佇斯里記三千值幾暇而新篇嗣詠
云遊云豫豈云辛休助期霑望幸倫五載考功速虞狩
(庚子南巡至/今甫三載)一章時邁舉周巡海塘條石從新築(庚子/年南)
(巡時以海寧柴塘究不如石塘之鞏固因命該省督撫/逐叚確勘凡可以改建石塘之處一概從新改築石塘)
(並勅江省恊濟石料次第建/築俾濵海羣黎永資樂利)河堰並山接舊申(徐州河/南岸既)
(於丁丑壬午乙酉三次南巡時添甃石堤其北岸土堤/則於戊寅年夏命劉統勲往徐議築均資捍衛至南岸)
(韓家山一帶工程四百餘丈地當徐城上㳺於庚子南/巡時命嵇璜與薩載㑹勘改築新石堤即令核實採辦)
(接築/完固)况值黄流初順軌益勤赤縣普安民(前嵗經大學/士阿桂等奏)
(自蘭陽三堡至啇邱七堡南隄外添建大隄開引河一/百六十餘里𨗳河水入渠下注啇邱歸入正河故道安)
(流入海其黄水經行處所如山東之曹兖濟寜江南之/豐沛等屬從前皆不論月分常予賑恤所有各該處情)
(形元氣是否全/復尤爲軫念)水程陸館惟遵舊綵結燈張戒慢陳㩦
子更殷身示度(昨允薩載等陳請諏吉六巡臨幸江浙/親閲河工海塘以愜輿情所有沿途行)
(宫坐落一概仍舊毋稍踵事増華並命皇子等隨往觀/看沿途水陸扈從人等約束整齊迎鑾士庶忻戴至誠)
(必如此然後可言省方問俗度若不能/不如罷巡幸之舉不啻耳提靣命矣)觀風誠幸氣如
春媚依黎庶懐仍昔資借精神句倍新佳麗山川往擬
别古稀合以罷巡頻(南巡諸作最多不無秀麗江山之/助兹年逾古稀意此後可不事命)
(駕/矣)
　　　良鄉行宫五叠舊作韻
　復此一巡發京國逮兹六度渉呉江行宫初頓駐鑾早
　饒得拈毫倚緑忩
　别館無煩修餙勞閲三年雅稱(去/聲)棲遨(自庚子南巡閲/今纔三載沿途)
　(行館均屬整齊先期諭令一/切俱仍其舊毋庸再加修飾)省河觀俗胥正務寧爲江
　山助興豪
　立言憶務去陳句爲政當知愜衆情休助非闗循故典
　欲酬望幸萬民誠
　百雉縣城平野南髙低積素正濃酣豐年後蓄倉箱否
　明日前途歴攬探
　　　郊臺
　行旌發廣陽臺逈向南望兩度斯郊勞(去聲将庚辰春/二月  軍兆惠)
　(等平定凖噶爾回部凱旋於良鄉縣南築郊臺迎勞成/禮丙申夏四月将軍阿桂等平定兩金川凱旋重修郊)
　(臺具儀迎勞/如庚辰之禮)一心感
昊慶春初苔色淺嵗久樹隂長惟願無兹事佳兵豈有當
　　　𢎞恩寺
花宫路必經取便小留停那計今和昔欲忘色與形階
蕪未染綠庭栢祗拏青旋命輕輿去簷風響送鈴
　　琉璃河
時節值初韶氷凝雪未消薄寒切輕輦凍浦度長橋溱
洧非子産杠梁縁豎貂(琉璃河石橋千尺接以石路頗/便行旅相傳逆璫魏忠賢故里)
(春秋祭掃來往經過軒幢羽盖騶從萬數有司畏其權/勢爲之修建勝朝時事至此可爲浩歎屢見前巡琉璃)
(河/詩)逆璫勢如此觸目歎前朝
　　降㫖寛免直𨽻各府民欠倉糓詩以誌事
三輔比年幸有収(直𨽻連嵗俱獲有収昨嵗臘前/復連得雨澤於春麥尤爲有益)偏灾
春借合償秋未完之項自餘積概予其蠲莫更留(直省/從前)
(偶被偏灾地方尚有積年借欠未完倉榖但按限催科/民力不無拮据兹清蹕所經命該督劉峩飭查順天保)
(定河間天津正定順徳廣平大名宣化遵化趙州深州/等十二府州屬所有未完積欠倉榖十五萬五千二百)
(餘石概予豁/免用普春褀)老㓜計資衣與食豫遊義在助和休雖云
臘雪深培麥膏雨其時望庶酬
　　涿鹿行九叠前韻
常聞衆志合成城曰休曰助惟巡行時邁其邦
天子之設失其度戒亦明蠲租逭賦徳期飽惠施那計収
　成好(去年直屬雨水調匀収成豐稔今嵗因蹕路所經/既按例蠲緩租賦其積欠向年因偏灾民間所借)
　(倉榖亦普予蠲免俾近/畿黎庶益洽盈寧之福)務爲實政袪虚文由來大道無
　小巧好爲章句豈非尤涿鹿八叠韻已稠欲罷不能結
　習爾即今仍復一叠留黄綾詩本寫以収未足契乎業
　之修
　　　涿鹿行宫作
　向例燈宵烟火陳今畨過節不教頻(向年南巡啟蹕在/上元前地方官毎)
　(毎於近頓預備烟火今嵗節後啟鑾/因傳諭直𨽻山東督撫停止預備)豈誠官費非民費
　可識還淳在尚淳晝静詩書堪枕葄年深松栢益精神
　舊新詩句難僂指何必多慚杜甫嗔
　　　漢昭烈廟詠事
　昭烈不失爲賢君諸葛則誠稱賢相君臣同心期中興
　惟能王(去/聲)蜀失所望終致安樂喪其基豈
天不祚炎劉貺元成桓靈敗徳久縱懐恢復無救喪所以
　向爲酌中論難在守成倍開創(向嘗爲創業守成難易/説大㫖以岑文本對唐)
(太宗撥亂難守成不易之説爲非盖以創業者未竟之/難皆守成者分内之難不待失道失衆始爲慚負前人)
(但使式廓之版圖或有侵削垂裕之成憲或有廢弛即/無以覲耿光而揚大烈是非安不忘危存不忘亡鮮有)
(不盛滿中之以此思難者所以持難者可知故予之獨/以難責夫守成者非獨忘創業者之難正以慰創業者)
(之初心耳因過昭烈廟感後主之不能嗣守前業以安/樂喪其心而尤不能不歎息痛恨於元成桓靈之敗徳)
(益信予前言之/爲酌中定論也)
　　春雪
春雪南方各報霑(江浙湖廣一帯今春俱屢霑雪澤據/富勒渾福崧奏報浙江省城得雪五)
(寸有餘薩載伊齡阿奏江寧及兩淮得雪五寸至三寸/不等姚成烈奏湖北得雪六寸有餘南省雪澤逺近均)
(霑實堪/欣慰)蹕途喜信迓眉尖犁鋤舉趾自弗誤餅餌充腸
庶可占邇日毎披風且暴平原頻堀堁堪嫌思量復雪
雨更好所欲奢哉豈易兼
　　紫泉行宫賜隨從諸臣及地方官食詩以誌事
此頓郵籖近門前賜食便畺臣胥扈蹕今日許陪筵(二/十)
(四日紫泉行宫賜扈從諸臣食/並令地方官陪預以均慈惠)和氣聨中外春風在管
絃無湏燈火設(向年紫泉行宫賜食並於晩來設燈/火今嵗上元節事已過概諭罷之)不
是上元前
　　賜直𨽻總督劉峩
畿輔居官爲最久掄開􁦹㦸俾仔肩由來吏治能誰隠
所重民間在汝宣莫以已知自矜也常如不足尚勤旃
三年方伯凡三易(直𨽻總督自鄭大進袁守侗/及劉峩三年中凡三易矣)摛句翻
因意慽然
　　紫泉行宫十詠
　　　敞軒
一區行館縣城南路近因之早駐驂十景向來率留詠
無妨次第與全探
　　　屏山
門内應須屏以遮嶔嵜堆石徑教斜試看面面皆活畵
底論元時四大家
　　　鏡湖
水鏡動氷鏡不動春凌未泮静光呈設於鏡上求本體
不動饒他動者明
　　　舫室
舫稱爲室室稱舫名實主賔曷有常飛興一時千里外
不殊展卷玩江鄉
　　　椶亭
椶亭何異剪茅茨阜上惟消四柱支黄屋非堯心古語
一時絜矩祗慙之
　　　虹橋
負氷魚陟底應空不可履氷橋履虹取象安名胥幻爾
何須幻裏辨雌雄
　　　魚􁉞
春冰未可試魚􁉞虚置湖邉失所能一宿寧須多綴景
拈毫惟道不相應
　　　石逕
髙低壘處皆成趣曲折􁅦中總入竒散歩莫嫌斯逕險
世情險或過於斯
　　　竹埭
春埭烟篁亦自佳戞風延月傍虚齋連林指日看江浙
君子先容此結懐
　　　箭㕔
弧矢廢將三十嵗(自庚辰年臂痛後騎射尚可借馬力/開放且時亦命中而歩射則艱於持)
(滿久未親御弧矢閲今/甲辰已二十餘年矣)箭㕔即景小􁅦桓携來皇子觀
其射新舊拈吟命畢看(自丙子嵗至庚子凡箭㕔新舊/留題皆寓習勤肄武之意而以)
(臂病後廢射爲歉今嵗携諸皇子/來觀其習射因徧示以前後題句)
　　趙北口行宫四疊舊作韻
素心在崇樸踵事戒増妍行宫憩依舊新詩韻疊前得
閒因筆㸃過節罷燈懸庚子甲辰換忩中下水船昔嵗
與今夕一彈指頃明且欣節事罷(前巡每駐蹕趙北口/多值上元令節每於)
(行宫前張燈賜宴今嵗正月二十一日啟鑾至趙/北口則節事已過因先期申諭畺吏停止預備)都付
電光評蝶栩夢堪悟魚恬浪不驚初韻未昌冶適可契
閒情
　　題湛持軒
倚淀書軒號湛持湛持之義可深思即如春物昌昌至
亦賴其軒静有思
　　懐清樓
層樓俯清波懐清因以名毎來各殊致即景興㑹生清
爲景之佳懐爲心之萌懐清則弗濁設施乃得貞所以
童子歌滄浪貴濯纓
　　趙北口行宫西軒作
行宫逮百年(趙北口行宫康熈年/間即建以備水蒐者)西軒向所喜階基臨
淀池千頃俯𣺌瀰額因用杜句相於永天水往來毎有
句更僕難僂指而何置亭臺㸃綴圖景美(向年行宫西/軒俯臨淀池)
(烟波渺瀰晴空一碧與杜甫天水相與永之句情景適/肖因以題額往來題詠甚多嗣周元理楊景素乃於此)
(㸃綴亭臺廊榭既占淀池夏潦之容而且有碍騁/望徒滋靡費實爲辦理不善庚子年曽有詩誌事)既以
隘波容而復致財靡愧未先預禁成事不説矣臨忩意
索然五字惟責已
　　填倉日作
禮有從其俗節名義可論斯千詩已詠餘九計因存是
日蹕途遇水鄉氣象温大官供菜餅飽煖願村村
　　思賢村行館三疊舊作韻
授經韓傅此貽祠尸祝千秋亦曰宜嘉彼纂言留外傳
笑予失學闕師資駐鑾有暇頻咨政凭几無妨更疊詩
明日輕輿就前道迴瞻袛􁃊此何爲
　　題授經臺
漢以傳經著諸儒授受資荒臺雖蹟冺太傅藉名垂詩
易闡精義趙賁述秘思更稱善處事不負讀書時
　　題毛公祠
野店籠喬樹毛公故里云其傍行館築怯稱(去/聲)駐車欣
設匪光斯價(孔頴達毛詩正義序/毛氏光價於河間)於河尊所聞新安别
立傳得失半相分
　按毛傳詩序自漢相傳至唐宋諸儒俱無異詞惟朱
　子作詩經集傳以爲毛萇始引詩序入經齊魯韓三
　家之傳絶而毛説孤行讀者傳相尊信無敢擬議有
　所不通則爲之委曲遷就云云於是别立觧説如鄭
　風則自緇衣以下惟六篇與舊説相仿餘十五篇悉
　以滛奔斥之盖泥於鄭聲滛之一語以致拘而過當
　　遂與漢唐諸儒歴傳舊説顯相牴牾亦不得云有得
　　無失也向賦月令七十二候詩虹始見篇詩注折衷
　　及此因題毛公祠並識
　　　日日
　日日迎鑾億萬民飽籌其腹煖籌身思量實政無他筞
　爲叩
天庥綏屢頻
　　　紅杏園六疊前韻
　平楚有行宫初春停御輦考古疑信半可果梁王館善
　善欲其長人固因境顯木架羅詩書玩味芸編展設非
　此津梁藉何資消遣津梁在獻王汲古以爲善
　　　景州行館感懐
　酉年築館豫
慈襟(乙酉年此處/行館甫得)孰謂纔消
一度臨
頥志有堂惟泚顙澹懐於室祗椎心(頥志堂澹懐室皆/行宫八景内之名)幻
　因真寓真胥幻今閲古成古弗今几淨忩明春正暇能
　無和墨寫悲吟
　　　景州行館八詠
　　　　展義齋
　展義非徒循美名必應愷澤逮編氓設無實政鮮民隠
　真是尋山問水行
　　　　頥志堂
　十八年前此北堂駐輿
前膝起居詳檐楣今祗空瞻額俛首無言黯自傷
　　　　通渌橋
　曲溪宛轉達平池溪隔芳隄橋接之橋下溶溶通渌水
　倚欄湛可鑑鬚眉
　　　　澹懐室
　室臨水裔水侵階筆硯精良愜澹懐㸃筆欲吟即景句
　集虚可以悟心齋
　　　　延月臺
石洞年深假似真洞巔平處砌臺脣恰宜延月登臺望
粉本傳來顛米新
　　　涵虚舫
室肖舫爲因號舫主賔室舫定爲誰凍湖半觧冰和水
一切分疏付不知
　　　葆光洞
實處爲峰虛處洞虚生光亦實葆光相需殷則彰相得
理趣文宗契顯藏
　　　四照亭
敞處爲亭亭却小近遥都入照臨通因思四海生民計
總在吾心方寸中
　　過德州浮橋
一水燕齊兩界分萬民迎送任紛紜古時國歩那堪論
今日邊防寧此云益切惠鮮厪保赤惟希與翼祝如雲
大河復故運河治(自上年三月蘭陽至啇邱開挑引河/工成後大河全歸故道暢達入海所)
(有運河兩岸堤工縴道命大學士阿桂於籌辦豫工善/後事畢後赴東省㑹同巡撫明興相度機宜疏消積水)
　(趕𦂳修築堤工均於嵗前告竣今兩岸青疇彌望廬舍/鱗次民間元氣已復實爲慶幸而迴思前事尚殷然於)
　(經營籌畫/之間也)前事迴思懼尚殷
　　　駐蹕徳州行宫疊庚子詩韻
　五嵗一巡早一嵗入齊自趙首臨兹迎鑾老幼紛如昔
　莩甲風光正及時石火流隂迅堪驗載舟惟水戒應知
　疇咨事罷聊閒坐
温室東瞻不忍思(行宫東爲向年恭奉彌切慈寧/安憇之所毎來瞻望    感懐)
　　　九依
皇祖徳州即事詩韻
　齊境徐而入春光嫩以初顧注起居者有事必當書
　素璧泐
堯章拱讀心欽肅繩
先對時義寰區願安燠
　　　降㫖免山東利津霑化等二十一州縣衛借欠銀
　　　　榖詩以誌事
　前嵗金(鄉/)魚(臺/)河決灾恒年賑恤救汙萊(前嵗青龍岡/决口自上年)
(二月合龍後因山東之金鄉魚臺等縣黄水經行被灾/較重特降恩㫖不論月分常予賑恤至本年閏三月爲)
(止/)利津等處雖非甚借欠向隅亦可哀(金鄉魚臺等縣/已加恩常賑兹)
(入疆伊始疇咨民瘼知金鄉魚臺及偏灾之利津霑化/等二十一州縣衛均尚有未完積年出借籽種牛具等)
(銀十一萬八千六百餘兩倉穀十萬一千一百餘石乃/復降㫖概予豁免仍飭該撫率属實力奉行俾霑實恵)
(以副行慶/施恵之意)概予蠲除蘓民困不孤老幼望吾來即今堀
堁春風起爲盼時膏又切哉
　　賜山東巡撫明興
布政黄圖治有效教巡山左撫而安官方弛後整非易
(山東自前任巡撫國泰貪黷營私布政使于易簡扶同/欺隠以致吏治廢弛倉庫多有虧缺因令澈底清查勒)
(限彌/補)民隠灾餘救更難(自辛丑豫省青龍岡漫口黄水/下注城武金鄉魚臺濟寧等處)
(被淹較重屢降㫖加恩展賑並飭令地/方大吏率属實力妥辦毋致一夫失所)賑恤逾年費弗
靳(被灾較重之州縣既降㫖撫恤又以自昨嵗二月合/龍後該處低地未能全涸復屢頒諭㫖加恩常予賑)
(濟直至今嵗閏三月爲止俾灾黎/得資接濟即多費帑項弗計也)恵鮮僻壤力應殫時
巡夏諺義斯重供帳寧須飾美觀
　　曲陸店詠事
不曰平曰曲無從考命名傍村築行館按頓駐巡旌景
物當春穉詩書稽古評陸乎如有識想未愜其情
　　醇和堂三疊舊作韻(平原縣行/館内堂名)
詎是無端浪與名與名亦自具深情治民豈别有他術
醇俗和風在致誠
　　徒駭河
徒駭尚禹蹟今河弗道此辛丑河北决其流二分釃南
者入三湖(辛丑青龍岡漫口之水經由東省之金鄉魚/臺等處蕩漾渟淤滙歸南陽昭陽微山三湖)
(水色均/已澄清)北者穿運矣幸因有徒駭東流下如駛(大河始/漫之際)
(分爲二支南一支由三湖南下其北一支自趙王河至/張秋穿運由大清河歸海分洩不及者由徒駭馬頬等)
(河歸海暢流下/注勢甚迅駛)運乃未致淤旋總歸南徙(漫水穿運之/北一支原止)
(十分之二又漸次澄清下注是以運河未致受黄河水/之淤墊嗣因霜降後水勢漸消北行一支旋即斷流矣)
四千年以後不用備猶美禹功誠大哉仰緬平成理
　　齊河縣行館書懐四疊舊作韻
十九年前搆此居(齊河縣行館在晏子祠旁於乙酉年/搆築有雖然數宇樸欣此尚覺中人)
(産厪予/之句)春風二月又停輿怡神恱目徒工彼察吏安民
更要予軼事可曽讀晏傳曠官安得恕爰書(前國泰爲/山東巡撫)
　(時於一路行館皆求華美費工無益甚不惬懐曽嚴行/申飭後以勒索屬員事發覺審實抵罪不以此寛彼也)
　扈行畺吏旃旌側七字言情胥慎諸
　　　書懐復得一首仍疊前韻
　四疊韻斯五度居無過一宿發晨輿賦詩已是違杜甫
　(賦詩何必多/杜甫句也)晝寢何曽效宰予不忍今時思
昔日徒教舊作繼新書陳言欲去其難戞先獲我心韓論
　諸
　　　見麥
　閏嵗春寒麥出遲齊郊今日始逄之啟雙眼實勝圖畫
　沃朕心如話别離稚稚最憐塵土壓芊芊那得露華滋
　幸兹風定雲容蔚益爲顒祈甘雨時
　　　八依
皇祖南巡過濟南韻
　八度經過弗入城未爲禪理契無生(戊辰春初次東巡/駐蹕濟南    孝)
　(賢皇后於此遘疾遂至不起嗣後自辛未逮今甲辰凡/八度經過皆弗入城合之生本無生之説尚覺未忘芥)
　(蒂/耳)桞烟觧令遮人逺
　蓮性久應閲世平舊習合忘心芥蒂新巡惟祝户寧盈
　賡詩益切繩
祖武勝向通儒經問横
　　　宿長清縣行館誌意
　吉行路不遥逐頓行館置無過一宿去搆築嫌多費昔
　尚縁
頥慈今更無其事撫景益増愴自訟吟五字吟餘有餘思
　所思長清義大清億萬年祚長籲
天賜扈隨有皇子顧言識予意
　　　小憇崮山疊辛卯韻
　一卷豈不足稱山半刻停輿趁此間邇日陸行平甸久
　今朝恰喜見峯顔
　崮山來往屢經過憑輦惟看翠嶺峩小駐傳餐辛卯始
　(崮山行館數楹小駐傳餐始於辛卯年有/何來幾處山房見不爲怡顔爲怩顔之句)幾間樸斵却
　嫌多
　對山不是背山樓淰淰朝嵐曉欲収一炷名香差致敬
未登石磴恐防修
傳宣便復進前途肯以棲遲恣攬娱雖未八义四章就
由來拙速尚能吾
　　靈巖寺六疊前韻
東西路徑原一路南北靈巖有二靈(向因劉長卿西入/石路詩名與此處)
(同曽四疊其韻丙申春駐此細檢其詩知道林麓山/寺乃在楚南因作詠事詩辨正其訛遂不復疊其韻)豈
必長卿重賡句依然元奘尚留亭漫云逝水如其往試
看石泉鎮此渟調御丈夫獨無語由他色色與形形
　　七題靈巖八景
　　　巢鶴巖
隠士髙僧率愛鶴盖難屈指數(去/聲)其蹤胎仙最是性孤
介未必人間願屢逄
　　　甘露亭
上方自合有靈泉甘露佳名亭額傳一字縱詮三乗義
那如無字廣長宣
　　　卓錫泉
杖錫原從天竺來適然小駐此崔嵬六通得謂神竒矣
四句金剛可識哉
　　　摩頂松
求經去實自長安松樹焉能摩頂看却笑千秋耳食輩
弗如斯者轉應難
　　　鐡袈裟
鐡鑄袈裟千百斤誰能披得七條紋可看平石擎崖路
不識分疏不用勤
　　　白雲洞
有暇無妨山路尋崇椒石洞窈而深白雲藹藹洞中出
山上猶晴山下隂
　　　雨花巖
方山巖與秣陵臺都説講經花雨來試謂天花知厭否
那禁人世屢重儓
　　　愛山樓
園墻内倚愛山樓近遠竒觀向牖投閒凭紗疏聊騁目
　方山七景一時留
　　　宿方山
　行館傍花宫林巒益致静山遊薄暮歸篝燈夜方永定
　鍾近宵聲弗霜亦含警安禪付彼僧我自娱清省
　　　詣
　　岱廟瞻禮
　古紀三公貴今惟五嶽尊路經當肅謁國佑永希
　恩震位旉
天徳
　神功生物原丙申祝
釐願黙憶獨無言
　　　體元堂再疊丙申韻
　白鶴泉行館書堂有舊名體元厪君徳展義以時行諸
　吏扈陪謹庶民瞻就誠於斯無别好即此可怡情摘句
　春忩暇觀書夜燭明南瞻
　闕里近釋奠致寅精
　　賜扈蹕諸臣及山東畺吏食得句
駐蹕有餘暇列筵非素餐地雖分内外職總賛治(平/聲)安
應識官方要謾言禮數寛入疆頻盼雪歌舞不爲歡
　　山東巡撫明興奏報郯城沂水等處得雨詩以誌
　　　慰
泰安此日駐鳴騶積素雖存究欠優(駐蹕泰安時山徑/尚餘積素以本月)
(初二日泰安報得雪/二寸然究欠優渥也)却報郯城雨已被(據明興奏報正/月二十六七日)
(沂州府属之郯城等縣得雨四五寸不等莒州得雪三/寸濟寜州得雨二寸又二月初二日濟南府得雨二寸)
(泰安府東平州各得雪二寸兖州府得雪二三寸不等/曹州府沂州府各得雪二三寸不等濟寜州得雪四五)
(寸土膏滋潤春/農有益等語)劇憐鬲縣雪仍休(前過徳州一帯頗覺/乾燥兹各屬兩次獲)
(被春膏而所經徳州一/帯未獲奏報顒望尤切)近枯兼弗信遥潤彼慰那能觧
此愁澤自南來將及北(江浙等省雪澤優霑有奏報盈/尺以上者盖春膏自南而北也)
行行喜信迓官郵
　　四賢祠行館詠古
四賢鄉祀事非誣石(介/)孔(道/輔)斯誠無間吾枘鑿何當有
瑗復方圜夫豈不程蘓從來門户清流禍祇爲(去/聲)羶薌
時輩殊君子小人近著論界明蹟慎尚思乎
　昨曽著君子小人論以爲其界不可不明而其蹟不
　可不慎堯舜之時未嘗分别君子小人是以庶績咸
　熙後世爲上者固不能明其界而爲下者益顯其蹟
　以致門户朋黨小人之害君子不必言而君子且操
　室中之戈漢唐宋明之禍延及國家是盖其界太明
　而大不慎其蹟之所致耳四賢如孫復在太學與胡
　瑗不合石介以斥夏竦致爲中傷孔道輔坐朋黨大
　臣出謫益曉然於君子小人之界不可不明而其蹟
　不可不慎因過四賢祠詠古並識如右
　　渡汶河三疊壬午舊作韻
二汶岀由牟與蕪合流入濟帯齊都(漢書地理志泰山/郡萊蕪縣原山汶)
(水出西南入濟又水經注汶出牟縣故城西南阜下俗/謂爲牟汶又右合北汶水逕汶陽縣云云二水合流入)
(濟又一統志今大清/河即濟水故道云)岱宗北指青未了呉㑹南巡景不
殊親切輿情三載閲助休王政六驄紆宣防閘壩疇咨
慎(上年何裕城奏請於汶河之戴村壩添建閘座因命/大學士阿桂於豫工合龍後㑹同查勘嗣據㑹勘具)
(奏戴村壩係明臣宋禮所建所以截汶助運壩髙於汶/河五尺水弱時由南旺分水口蓄水濟運水旺時壩身)
(不髙即可漫入大淸河歸海何裕城之意以戴村壩水/挟沙行每汶水盛漲易致淤墊與其毎嵗挑挖不如改)
(建閘座以資蓄洩阿桂之意則以爲閘座雖隨時啟閉/但沙隨水入即使建閘後南旺嵗挑仍未可停况建閘)
(後汶水由鹽河大清河入海年年開放鹽河是否能容/東平各處民田是否無碍均宜逐一詳慎察㸔請俟東)
(省運河堤壩各工告竣經歴汛水一兩次後另行請㫖/辦理朕以爲阿桂之奏為慎重永久起見因俞所請命)
(姑待今/秋再勘)莫匪因民求善模
　　於中水行館作
行館枕平川吉行駐早焉軒堂供憇息書史伴清便舊
詠從頭讀新知著意詮明朝當謁
聖數問夜應然
　　致本齋(中水行宫/内書室也)
北别泰山麓西臨
闕里程言將修釋奠久以濶瞻誠(自丙申年東巡恭謁/    闕里距今甲辰)
(凡八/年矣)頓宿循而駐書齋潔且清髫齡讀論語所愧是躬
行
　　微雨(二月初/十日)
　微雨四更零達曙猶弗止登程霏雪花亦僅飄縿纚雖
　云清塵埃潤實未盈指四宇雲氣重謂當作霖矣卓午
　露曦光失望徒延企昨近見積素迤南可待耳(昨所經/靈巖泰)
　(安中水各處山徑均有積雪土膏滋/潤是東省迤南一帯尚不至望澤也)迤北亟需澤迴瞻
　惄無已(東省徳州及直𨽻之河間景州一帯地脉乾燥/望澤尤切昨已降㫖詢問劉峩等令其迅速馳)
　(奏/)雲容西北馳優霈迫予俟
　　　謁少昊陵
　取道自東西崇丘先敬躋(自中水行宫至曲阜途經/少昊陵先詣展謁申敬)八
　年濶拜謁萬古啟端倪曲阜安天域清陽兆國禔(按路/史少)
　(昊青陽氏其父曰清黄帝之第五子胙土於清是爲清/陽作大淵之樂以諧人神和上下云云大淵樂世逺難)
　(稽惟胙土清陽與我大清國號相合疏仡遐紀已兆/國家受命之基兹來展謁益仰    上蒼眷頋也)大
　淵和上下世逺莫能稽
　　　五依
皇祖過闕里詩元韻
　春秋八閲度日月迅堂堂徒以古稀嵗依然數仭牆道
　惟一貫約教在萬方長
聖廟興州建(丙申自屬闕里釋奠迴詔升熱河爲承徳/府以所  六㕔爲州縣興建  文廟躬親)
(釋奠増置學額及鄉試中額即新疆巴里坤烏魯木齊/等處亦改建鎮西府迪化安西兩州及宜禾等七縣皆)
(建立訖文廟設學置額聲/教暨  之遠盖古未有也)絃歌習褧裳
　　駐蹕古泮池
到來叩謁
大成殿齋宿退臨古泮池瞻依一冄心不足躬行終始
意猶怩有水有亭都好在曰松曰栢益森其明當承祭
親
釋奠八嵗春秋逝者斯
　　二月十一日釋奠
　先師疊去嵗仲春丁祭韻
昨嵗精思釋用丁(昨嵗癸卯仲春丁祭親詣太學行禮/考月令上下命樂正習舞釋菜始見)
(於呂覽漢儒編入戴記其所以用上丁之義原無明文/因思説文釋丁云丁承丙象人心用丁之義或指堯舜)
(傳心之學而夫子承之丙者明也在明明徳即明心也/釋奠用丁義或取此是以禮成述事詩有象心承丙前)
(賢注内聖外王/後世刑之句)祭臨日吉恰斯經
爲師永俾百王法
立教恒垂萬代刑樂奏仰瞻心嚮往禮成應退歩猶停
古稀何有不踰矩舞象惟慙自幼齡
　　謁
　孔林酹酒
吉禮䖍申
釋奠忱祭臺更詣酹喬林桑田大海有時變方趾圓顱
無不欽立教惟
師真是獨作君則我愧於心柞枌聞説門人植萬古千
秋永鬰森
　　賜衍聖公孔憲培
久住京師學問蘉(孔憲培爲衍聖公孔昭煥之子向隨/妻父大學士于敏中在京讀書嗣因)
(昭煥患病憲培/囘籍承奉祭祀)言歸承祭
聖人鄉親儀慎勿仍其短(昭煥嗜酒失學憲培當勉勵/學行紹承遺澤以盖前愆勿)
(效昭煥/所爲也)
祖徳思惟衍以長修己無過守禮樂睦宗首在率端方
卌年兩見崇公襲(孔昭煥於乾隆十年承襲今憲/培於乾隆四十七年又襲公爵)悵憶
　人生曷有常
　　　謁元聖祠
　終始不離周惟公心篤悠至今斯廟食萬古祖儒流東
　國成迎切金縢武病瘳睿王有同躅寃雪沛恩優
　　按周公夾輔成王乃心王室尚因疑謗居東及金縢
　　書啟出郊禮迎然後心蹟始明我朝睿親王多爾衮
　　當開國時首先統衆入闗撫定疆宇尋即奉迎
世祖定鼎燕京厥功最著顧以攝政年久頗多自專諸王
　　大臣未免畏忌致殁後爲蘓克薩哈等搆䧟誣以逆謀
　　削爵夫睿親王果萌異志方兵權掌握何事不可爲
　　乃不於彼時因利乗便直至身後以僣用明黄龍衮
　　指爲覬覦之證有是情理乎予因恭閲
實錄諗知王之立心行事忠藎出於至誠爲史冊所罕覯
皇祖時亦有睿王即我朝周公之㫖因於戊戍年降㫖追
　　復王爵並予配享
太廟以妥功宗而昭渥典因謁元聖祠感王之心蹟實有
　　與公先後同揆者並識其畧若夫修身立教則王實
　　不及公然不必以是責賢矣
　　　至泉林駐蹕
　由旬計里近而便(自中水至泉林纔四十六/里以佛經計之爲一由旬)林是儒林
　泉聖泉那可言過於此地因之成駐似前年不教七萃
　嚴訶蹕竟許羣黎擁嚲鞭旭暖風和略乗馬古稀腰臂
　尚依然(近南氣象漸和將至泉林數里遂易乗馬以/慰就瞻雖年逾古稀控御猶不减昔時也)
　　　泉林七叠舊作韻
　泉林是我藏詩藪花木秀而水石明瑟爾入歌還入繪
　妥然宜雨又宜晴不無舊他尋他踐似有新題向我迎
　底事七言艱拙速不堪迴憶侍
遊情
　甫纔
　闕里行寅祀川上恰當此順來總是
　聖蹤欽想像寧闗勝境恣遊陪遥吟俯暢誠佳矣昔日
　今時何速哉一宿饒他松與栢間(去/聲)間(平/聲)清月伴㣶徊
　　　八題泉林行宫八景叠庚子韻
　　　　近聖居
　適纔
　闕里祭丁朝(二月十一日丁卯適當闕/里丁祭之辰恭詣行禮)東道兹臨迴望
　迢近
　聖居原我所額躬行心祗愧其遥
　　　　在川處
　是川寧可比他川
　子在時無殊昔年道脉千秋流不絶即㸔石罅此淙泉
　　　　鏡瀾榭
　瀾如有動難爲鏡鏡自常明何礙瀾如是鏡瀾齊置却
　榭瀾閒倚試爲觀
　　　　横雲館
　館北堂曽
慈昔御(横雲館北搆堂三楹爲/    聖母昔年駐宿焉)再來舉目望爲遲七年石
　火光隂速即景低徊益自悲
　　　九曲彴
溪上小橋成九曲前行人顧後行招於斯設悟行文理
不藉旁求理自超
　　　柳烟坡
仲月韶光逓似輕柳絲爲䜿柳烟横於斯識得化工妙
畫理詩裁總在情
　　　古䕃堂
古把千年以外計菁葱猶見翠雲鋪杯棬爲順抑戕賊
論自斒斕樹識無
　　　紅雨亭
臨亭多值弗花時縱值弗花花在枝明日依然啟行蹕
南邦民隠切疇咨
　　　望䝉山五叠韻
孤望如期致不同(辛未丁丑壬午三度經此皆遇雨乙/酉正值望澤有將謂其滂昔嵗同不)
(期孤望此行中之句庚子則雪後繼雨入土霑足故詩/有云雪而繼雨不同同謂勝前畨此度中雖前後景致)
(各殊然祈嵗/之心則一也)同惟祈嵗寸心中以休巡法夏時諺育德
境思羲象䝉髙處峰恣猶獲霧㘭迴柳眼細揺風閟宫
偶憶歌奄有曽紀魯侯幾許功
　　註經臺行館作
平野祠堂疑信徴云惟鄭氏註經曽固殊賈董治亂策
頗勝毛韓議論興何事其傍棟宇建更教此外榭臺増
設如呼起斯人問行館於斯應不應
　　問官里行館詠事
郯爲少皥後因有問官名述古猶稱里於今那見城却
看館早築不説事之成一宿仍前進徘徊弗愜情(春秋/郯子)
(來朝因有叔孫昭子問官之事其地應在曲阜孔子見/而學之亦未明言至郯惟韓詩外傳載於郯遇程子傾)
(盖贈束帛一事又山東通志載郯城縣治西北有碑曰/問官故里又一統志載問官祠在縣北世傳即孔子問)
(官之地則此地問官里之名於古既無證/據且距郯城甚遠知出於傅㑹所稱也)
　　郯子園三叠舊作韻
塗山朝萬國魯境更呉墟爾日封疆窄無過數里餘(禹/巡)
(狩㑹諸侯朝者萬國其時中國提封不過萬里分爲萬/國即一國祗得一里也有是理乎疆域褊小可知郯子)
(爲魯附庸若任與顓臾之類盖一魯國中即有十數國/矣今天下疆宇數倍於古然中國亦祗千五百州縣則)
(今一州縣可當古數十國也此皆屬/後人傅㑹遷就亦存而弗論可耳)地寛真過古政冗
益殷予以此巡狩切欲因休助諸郯園自宛在清蹕復
斯於駐早仍多暇明忩一閲書
　
　
　
　
　
　
　
　
　
　
　
　
欽定南巡盛典卷十九
　欽定四庫全書
　欽定南巡盛典卷二十
　天章(甲辰/)　(江南/)
　　詩
　　　入江南境
　甫過三載復行春為戀民情望幸純踰古稀人應簡出
　趁今健體一來巡當年壯者多成老此日觀之益覺親
　却喜疆臣知我意不教綴景競竒新
　　　六依
皇祖示江南大小諸吏韻
皇祖六巡南
聖量包山棷入疆詩示吏要義㣲言剖我每敬賡韻
崇謨服膺乆仲春日已良駐蹕頓之首載咨爾諸吏孰非
　民父母可有泣向隅可有萎棲畆斯皆爾我責瞻前莫
　㤀後民艱不可忽官箴要當守有來瞻覲民千百以為
　友老扶幼者挈馬前祝萬夀忍弗懐保之無逸言敢負
　　龍泉莊行館即事
江南兹首頓行館面平蕪綴景休煩飾樸風斯可娯官
方體召見民隠訪嗟吁林下老臣覲健談情懇吾
　　題行春堂叠庚子詩韻
行春豈是漫行春實政應教被萬民减賦蠲逋施次第
小亷大法最躬親諺曽聞夏休而助易首稱周元即仁
三歳重來當仲月電光石火迅誠真
　　降㫖免江省積欠詩以誌事
三年積欠逾百萬(自庚子南巡蠲免江省積欠後甫越/三年兹入疆伊始周咨民隠江寕藩)
(司所属又有未完地丁漕項等銀三十六萬七千五百/兩零民借籽種等銀十五萬一千九百兩零米麥豆十)
(八萬九千七百石零蘇州藩司所属未完地丁漕項銀/四萬五百兩零民借籽種銀一千二百兩零米豆三萬)
(八千九百石零安徽藩司所属未完地丁等銀三十七/萬三千二百兩零民借籽種銀六萬一千九百兩零漕)
(項銀八萬三千一百六十兩零米麥豆六萬五千七/百石零合計銀米共一百三十餘萬並降㫖蠲免)重
矣民艱憐不遑豈是正供逋有意都縁借項廹無償(江/省)
(未完積欠各属如江寧之淮徐等處安徽之廬鳯頴泗/等處均因灾歉之餘致未完地丁漕項民借籽種口糧)
(等項為数較多蘇州藩司所/属多獲有收是以積欠較少)追呼忍更施窮巷蠲逭因
　教副省方雨雪早聞春澤好(據薩載閔鶚元奏江寧江/蘇徐州等處於正月初九)
　(初十十一等日得雪自七八寸至盈尺不等又據毓竒/李奉翰等奏清河桃源等處於正月廿六七日得雨五)
　(六寸春膏優渥/麥収可卜豐稔)同民樂實沐
穹蒼
　　　賜兩江總督薩載
　節度江南歴多歳練於吏治悉河工惟應益慎勤諸事
　勿以已知懈一躬不患士文武莫弛欲求民裕儉當崇
　乆而敬者晏平仲絜矩為師爾我同
　　　賜江蘇巡撫閔鶚元
　暫降頭銜旋賜復蹕途迎謁拜恩榮詎云為隠在父子
　實不相同乃弟兄(閔鶚元前因其弟閔鵷元在甘省知/縣任内揑灾冒賑閔鶚元不能先事)
　(教誡又不舉奏是以降為三品/頂帯以示薄罰旋予開復云)薄罰聊因明國法取長
　仍以悉民情民情亦豈易言悉恒念其艱戒滿盈
　　　駱馬湖
　濟運應於節洩湖又在宣(此湖承㣲山諸湖下㳺常年/藉以濟運而諸湖盛漲之年)
　(又資以宣洩辛丑青龍崗漫口未合龍時曽降㫖令薩/載等亟籌去路據奏先將駱馬湖竹篓牐開放其餘各)
(牐壩次第啟放洩水由劉老澗下注/六塘河歸海由是盛漲得以暢洩)節宣胥要矣宵旰
每厪焉幸得大河復早疏下口便(六塘河為此湖下口/昨歳癸卯河復後幸)
(下口疏剔已暢㣲山湖消水已符舊誌較之丁丑孫家/集漫口合龍積水至兩年始行消盡者情形逈别然又)
(恐分洩太過因將臨湖各牐壩次/第堵閉収蓄水勢以濟今年重運)今過喜無事永逸敢
云然
　　度永濟橋四叠前韻作歌
澤國陸路行逶迤漸南野甸時見水水多可識近江河
䟽導宣防由此起丁丑逮今廿七年(永濟橋之水下注/為六塘河歸海向)
(多淤埂丁丑南巡時經臨籌度命大學士劉統勲等/履勘濬培添建牐壩禁民侵占逮今已廿七年矣)往
來經必慎勘視初惟六塘㵼夏潦俾之東注滄瀛裏辛
丑此乃有大頼㣲湖漲洩實資爾(初駱馬湖之水由永/濟橋東注入六塘河)
(歸海辛丑因青龍岡漫口未經合龍降㫖命薩載等查/勘亟籌去路嗣據奏漫水由㣲山湖下注邳宿桃清運)
(河出楊莊口門歸海並將駱馬湖牐壩次第開放由劉/老澗下注六塘河歸海俾來源雖大而去路亦多下口)
(疏剔各工/著有成效)猶恐六塘不能容救急閘壩權折毁(薩載等/奏將駱)
(馬湖竹篓牐先行開放其餘各牐壩次第啟放洩水由/劉老澗下注六塘河歸海並開挑㣲山湖下之顧家莊)
(等引渠分洩水勢為一時權宜補救之計幸而運道湖/河得保無虞昨歳癸夘春漫口合龍後一切善後條葺)
(牐壩各事宜均勒限趕辦/次第完竣悉復舊時規制)昨歳癸卯河乃復善後仍要
勤修理事定之後益切懼事前之幸那可恃補偏救弊
别無能蒿目焦心良有以
　　順河集行館三叠舊作韻
登舫惟餘四日程恧行館傍宿遷城雖非擇地為指示
究是費財勞搆營暫倚忩紗迎日朗㡳須盆卉報春榮
壬(午/)年乙(酉/)歳庚之子指壁三賡一瞬情
　　過宿遷縣
辛丑青龍岡决後泛溢三湖不能納金(鄉/)魚(臺/)之間沙
逓澄(辛丑青龍岡漫口之水滙歸南陽昭陽㣲山三湖/恐有淤墊屡經馳詢據薩載李奉翰明興等奏漫)
(水經由東省地方蕩漾停淤袤数百/里至金鄉魚臺而下水色便已澄清)清水漲與運河合
(薩載等奏又稱漫水入江南沛縣境即全属清/水其㣲山湖與運河連為一片之處並無黄色)沛邑居
上受灾重洪波直立侵城堞即今水退昏墊蘇計惟遷
縣無别法(江南沛縣因漫水下注城垣俱被淹浸受灾/最重上年合龍後河復故道僅能涸出基址)
(欲令永逺安堵不得不酌籌遷移為一勞永逸之計因/降㫖諭令薩載於沛縣境内履勘髙阜地方另建城垣)
(俾百姓易地安居永無水患隨據薩載等奏請於距舊/城西南三十里之戚山地方建立新城該處地勢較舊)
(城計髙五六尺烟户本稠可/資鞏固等語因令如所議行)宿預實亦臨運河幸而下
口分洩㨗(宿遷雖亦臨運河然下口由楊家莊宣洩僅/二百里本属近便又先經諭令薩載於李家)
(莊新河置壩以資啟閉辛丑秋薩載遵諭並開放李家/莊新河由是下㳺得分路暢洩水勢平緩宿遷城郭田)
(廬幸保/無恙)依然城郭民居安然已幾乎危業業去歳雖然
薄有収那容易復元氣洽扶老携幼覲光民對之益愧
調幕恊
　　過仰化集口占
老㓜黎明日日添馬前輿後任翹瞻林林斯盡仰化者
思義顧名意未忺
可使由之不可知魯論歳越二千斯如云設教以為化
恐致翻成滋擾之
　按由者率也率由舊章率性之謂道訓已詳焉又由
　者因也因嚴以教敬因親以教愛則更親切著明可
　使由之亦如是而已矣若謂聖人之教有不可使民
　盡知之道吾知其不知聖人也因題此什更申明其
　説如此
　　題展義齋(林家莊/行館内)
展義顔行館循名應有為官方厪省察民隠悉諏咨綴
景非所喜樸風應切知載陽春氣動耕種莫稽遲
　　賜隨營王大臣及江南督撫諸吏食詩以誌事
駐蹕今朝近授餐頓館便隨行胥䟦渉共張更勤宣視
等頒筐篚開筵侑管絃同稱民弗擾是我意忻然
　　賜江南總河李奉翰
南河任乆熟經權毎助豫工更力宣常近危仍勵汝志
(前因李奉翰熟悉河務命往豫工堵築青龍岡漫口壬/寅四月初十日壩工已掛䌫合龍十一日壩工陡蟄李)
(奉翰督率人夫搶救轉身時金門裂縫数尺李奉翰失/足跌入被門䌫掛住傷胸夫役救䕶得全大學士阿桂)
(奏到深為憐念兹迎鑾境上因其河工勞績茂著賞給/騎都尉世職即令其子鑾儀衛治儀正李慶徵承襲以)
(示優/眷)不辭勞實致予憐而今河復雖無事益謹隄防戒
有愆兩字官箴爾其聴身惟勤與志惟䖍
　　賜漕運總督毓竒
􁰵馬巡漕運恰遭河決危(毓竒由給事中派出巡漕旋/擢内閣學士仍兼巡漕值辛)
(丑青龍岡漫口尚未合龍毓竒往來/督察漕運無悮因擢為漕運縂督)賛叅頗中要來往
不辭疲遂命今職領幸當故道隨帮期速踰月(昨歳據/毓竒奏)
(漕船尾帮於十月二十三日全数渡黄核計各帮/回空抵次較常年可早月餘等語所辦甚為妥速)儘力
更逢時
　　題同和堂
君子和不同小人同不和而此云同和或乖聖語麽然
吾實有解君道包者多庻民胥小人殊彼邪正科(左傳/云吾)
(儕小人即指庻民而言/非君子小人之小人也)昨亦曽著論發明義研磨(君子/小人)
(其界雖不可不明而其蹟則不可不慎唐虞黜陟未嘗/謂之為君子小人漢唐宋明門户朋黨之禍延及國家)
(皆其界太明而不慎其蹟之所致詳見昨所著君子小/人論吾更思之若四凶應誠小人矣然舜惟殛一鯀其)
(三皆不至於死若其不至四凶之甚之小人必更多皆/在聖人寛宥之中可知為君之道雖小人未嘗不育之)
(但不假之權/而慎其蹟耳)况此巡方典休助諺無訛日日覲光者踵
繼肩相摩忍弗視如子隨路沛恩波
　　麥苖
隄外麥苖日日多向南暖潤緑婆婆萬民瞻覲紛蹂躪
心既惜之不忍訶(隄外麥苖新茁道傍老幼奔走就瞻/不免踐踏心實惜之然念其愛戴誠)
(殷不忍加/以訶斥也)
　　　賜江蘇學政謝墉
　江浙均為文物鄉非鴻博此任難當雖然尚藻豈其韙
　必也窮經以是蘉雅正清真兹已鮮抺塗勦襲亦應防
　士風淳則民風順敦化寧云虛設庠
　　　題融春齋
　融春前歳駐原在桂家莊(即近李家/莊新運口)新乃不如舊李停
　仍就楊(桂家莊行館向近李家莊新開運口因漕艘商/船皆願行楊家莊中河舊口李家莊新運口仍)
　(置壩不過為疏洩盛漲之用因命移建行/館於楊家莊就近之處較前更為近便)因之徙行館
　聊以憩書堂明日清江浦言登安福航(安福艫歴年所/御南巡舟名)
　　　閲中河楊莊口
皇祖六巡來往過楊莊定制乃無頗利聞不百不變法言
　貴用中用戒訛(先是運道由清河縣之上仲莊牐出口/形勢未順有助黄灌清之患康熈四十)
　(二年牐十皇祖南巡指示形勢命扵楊莊改挑運口距/仲莊    餘里在清黄交㑹下㳺地勢順利舟行稱便)
　(盖由實為聖謨獨㫁酌中/定制    萬世永頼也)漕舸弗從新口渡商船原就
　舊川多惟教置壩消滛潦却藉㣲湖減漲波(自康熈年/間移改楊)
　(莊運口後数十年來漕艘商船遄行利便嗣髙晋請移/中河口扵下㳺之李家莊以避黄河横衝抵溜之險續)
　(經薩載以為楊莊河流暢出應循其舊上届親莅履勘/以李莊挑河已成功不可廢諭令薩載扵李莊新運口)
　(置壩啟閉以為䟽洩盛漲之用至辛丑青龍岡漫口下/注㣲山等湖之水滙入中河宣洩不及即諭令薩載開)
　(放李莊新河口由是㣲湖之水得藉此分路暢洩/扵調濟實為有益而李家莊運口亦不為虚棄也)
　　　楊莊閘六依
皇祖詩韻
　河務都經
聖訓餘嘉謨千載利淮徐叮嚀大吏無多語慎守章程莫
　懈踈
　議河自昔若棼絲定志猶應堅不移燭理弗明設固執
　其為害大亦當知
　　　李家莊新河口誌事叠庚子詩韻
　髙晋昔議謂楊莊河阻之(往年髙晋謂楊家莊中河口/有黄河沙阻請另開運口扵)
　(李家莊為避/阻就夷之計)李莊開運口避黄應下移所費殊不多來
　往路就夷利商及漕運隄壩工作施然而細體察待之
　以歳時衆仍走楊莊新口行遲遲(移改李家莊運口雖/為避黄河之沙阻俾)
　(漕運商船得以往來便利起見然衆弗以為便及詢問/薩載移改中河之事據稱楊家莊現在河流暢出盖移)
(改李家莊乃髙晋一人/之見未嘗詢謀僉同也)庚子躬履勘情形更悉知爰命
仍舊貫舊口原甚宜新口堅築壩以待洩漲為而竟得其
用洩漲两路費(庚子春南巡親行履勘楊莊河口原可/仍其舊然中河設遇夏秋異漲由此李)
(家莊新河分洩出口亦為有益因諭令薩載置壩以資/啟閉前歳黄河衝决㣲山等湖泛湖中河不能容因命)
(薩載將李家莊口門開放分流由是中河下㳺得分/路出水勢漸平緩而往來船隻仍由楊莊出入云)凡
事豫則立居髙恒念卑
　　渡河有作
昨日有風息夜半宵隂未雨霽晨清拈香
綵幕䖍致敬(二月廿二日自楊家莊行宫啟蹕渡/黄河例設  綵棚拈香瞻禮  河神)開櫂
蘭舟稳渡平䝉
佑匪今益予懼相親自昔篤民情迴看西北雲容重澤
霈豫齊庶利耕(江南境上春澤已霑此時不雨尚可山/東河南及直𨽻之河間景州等迤南府)
(州各属望澤較殷兹西北一帶雲氣/濃厚庶兾膏澤普霑利我春耕也)
　　陶莊
　河神廟瞻禮叠庚子詩韻
瀆宗丁酉徙陶莊清口從兹弗患黄(向來清口毎虞黄/水倒灌自康熈已)
(卯春西隔皇祖南巡莅視即黄使命河臣董安國於清/口迤    岸桃陶莊引河導    北因開放過早旋復)
(淤墊其後庚辰辛巳壬辰甲午以及雍正庚戌歴漾非/命大臣及河臣籌勘挑辦功迄未就朕以黄水倒)
(開陶莊引河更無善䇿因命薩載詳細履勘隨繪圖貼/説奏聞復扵圖内往返指示自丙申秋興工至丁酉仲)
(春工蕆開放引河溜勢暢逹河成命建/  河神廟以答  神佑詳見御製碑記)爰敬河干修廟
侐永祈
神佑福民長更疏北岸防沙逼仍葺南隄挑水障(庚子/三月)
(阿桂扵豫工合龍後至行在復命因令㑹同薩載查勘/北岸陶莊新河據奏新河两頭已寛至九十丈其中叚)
(僅寛六十餘丈請扵北岸再開寛四十丈俾一律深通/伏秋大汛暢注下逹其陶莊南岸木龍復經指示改建)
(三架以期刷沙/挑溜均為有益)是日齋心謁
靈宇先春額手肅清薌合龍庚(子/)嵗叨
殊宥(庚子南巡扵二月初十日渡黄時展謁陶莊行河/神廟竭誠黙禱旋據阿桂奏十一日兩壩自  合)
(龍黄河順歸故道之事及阿桂來行在細詢情形具奏/二月十一日儀封漫口未合龍以前金門尚濶三丈水)
(深十一丈餘至午時忽報南壩沉墜驚往勘視則南壩/埽根全勢移走陡與北壩接連爾時見機有可乗隨趕)
(𦂳填壓不三四刻立見㫁流两載勤劬収功/片刻實由  河神黙相非人力所能到也)復舊癸(卯/)
年荷篤慶(儀封青龍岡漫口屡經堵築未就因命阿桂/於上㳺南岸相度為改絃更張之計隨據奏)
(請在蘭陽至商邱一帯添築大隄開挑引河昨春正月/復命阿桂前往扵三月初一日督同開放引河奔騰掣)
(溜暢注故道至十四日㫁流金門/合龍一舉蕆工實荷  神庥黙佑)宣導無能頻頼
恵曰䖍曰悚兩増遑
　　閲木龍再叠乙酉韻示總督薩載總河李奉翰
架木為龍往歳成(清口木龍自前河臣高斌於乾隆五/年奏請在南岸    御壩迤下建設)
(木龍四架挑溜/䕶灘甚為得力)圖於清口禦侵清河流期永北岸順沙
刷仍應南壩營(木龍之設原以挑溜掛淤俾扺禦黄水/不使侵入清口自乾隆四十二年陶莊)
(新河既成黄水直北趋下不復有倒漾灌清之慮薩載/又奏扵陶莊新河峙家莊南岸移建木龍三架添建挑)
(水壩一道以期挑溜北/趋亦因時制宜之計也)咨度無非萬民計周防常切一
心驚天工人代垂明訓責在君臣共朂誠
　　觀清口出水誌三叠舊作韻
昔年清敵黄所慮黄灌㙲後乃改陶莊各行向東送(昔/年)
(清口蓄清敵黄惟虞黄水倒灌自丁酉春移改陶莊新/河溜勢暢逹東注去清口較昔逺五里扵是永免倒灌)
(之/患)清口惟出清益易為蓄縱自從定水誌(向來河臣率/皆靳拆清口)
(其東西两壩雖稱蓄清敵黄隨時拆築然司事者縂不/肯大擴清口恐干多費工料之議自壬午年三次南巡)
(親臨相度始定/清口出水誌)惟㣲費柴葑下河免昏墊所全利實重
五壩率未開幸免為壑供三巡來往兹殷殷念民痛熟
　籌乃定議自任㫁聚訟(前此河臣不肯拆清口惟啟五/壩以洩洪湖盛漲下河一帯盖)
　(無歳不被偏灾自壬午年酌定以髙堰五壩水誌髙一/尺清口即開放十丈為凖俟秋汛後洪湖水勢既定仍)
　(如常接鑲口門河臣等恪守此法数十/年來下河不受水患田廬頗資利益)河臣守此法先
　事防而用所以數十年洪湖預留空幸在䕶民田肯詡
　言之中其間惟戊戌河決南岸動洚流入洪湖鯨波甚
　濞洶清口雖大拆瀚灝勢猶衆乃一開五壩燃眉救愁
　偬(惟戊戌年豫省漫口之水入賈魯河由睢河渦河滙/歸洪澤湖水勢陡長雖大開清口两壩尚宣洩不及)
　(因諭令薩載等扵五壩留心預籌尋據奏清水勢大以/次開放五壩仍命先期申諭吏民為之以漸不致潰溢)
　(為患幸其時下河早禾已經刈/穫未成大灾然可一不可再也)次第先諭民無告免申
　控可一不可再慙吾善經綜蒿目切民艱翕河漫虚頌
　　　閲河六依
皇祖詩韻
　閲河往返六經營行所無行仰
聖行救弊補偏亦何藉拳拳惟慎守其成
　　　惠濟祠
　河宗稳渡紫霞舟巍煥
　靈祠見舉頭五載一巡瞻廟貌民安物阜仰
前猷清南黄北居中奠平地成
天永世庥曰感曰欽念何已穹碑七字又教留
　　　清江浦
　緩御輕輿駐水營明當安福(安福艫/御舟名)啟行程呉江浙海
　胥厪意問俗觀風敢懈情棨㦸扼津慎守禦(總河衙門/建於此)
　閭閻撲地計寧盈陶莊改後黄逾逺此日清江果是清
　　　慈雲寺瞻禮叠庚子詩韻
　玉林建寺碧雲濆(慈雲寺為順治年間僧人玉林所住/小菴雍正甲寅    皇考命淮闗監)
　(督建造遂成大叢林令其賜額曰慈雲寺/追封玉林為國師仍    派下承接云)
皇考重修題額文
當日檀那在提唱至今苾侣孰殷勤徒因路便逰而渉却
　以昔縁戚弗欣(茲寺慈寧皇考賜額毎此經臨俱恭奉/        瞻禮迴憶昔巡祇増感切是)
　(以庚子詩有已是拊膺思昔日/那堪翹首望    慈雲之句)
屺
岵並瞻切悲念金剛徒憶曰如雲(世通行者金剛六如為/鳩摩羅什所譯夢幻泡)
　(影露電梵經留支所譯又有九如如雲如星如翳如/燈四者合前夢幻泡露電為九如而無如影之支)
　　　閲老壩
　老壩本土築辛未命改石(老壩舊係土築辛未南巡命/河臣髙斌等勘估易以石工)
　癸酉幸免患甲午終致厄(自老壩改建石工後節年保/䕶鞏固癸酉年河淮並漲淮)
　(安幸得免患至甲午秋外河南岸老壩口隄工漫溢大/溜全注决口板閘淮安一帯被水房屋人口俱有坍損)
　(城垣幸而未頺隨飭一面撫恤一面趕𦂳堵築扵九/月初八日開工至廿八日合龍城市居民安業如故)幸
　弗自詡功厄弗咎無益惟是慎修防俾民安枕席
　　　閲淮安石隄四叠前韻
　禹行水無事率並歸之海後世喜用智患多勞更倍然
　而今古殊亦難怪沿改土隄易以石實在辛未載(淮城/西北)
　(人烟輳集舊雖有土隄難資保障辛未南巡過淮亟命/改建石隄勅河臣髙斌等勘估建築及癸酉河淮並漲)
　(淮城幸頼/石隄得全)亦惟救弊耳何有泥乘橇法遵
皇祖垂議鄙安東委(淮安府境當河淮交㑹又為運道咽/喉闗係𦂳要前明督漕侍郎吴桂芳)
　(建議黄河衝決駸駸欲奪安東入海安東衆流滙圍其/勢垂䧟不如棄之以拯全淮時雖未行然其論迂謬可)
　(鄙我朝定鼎以來口以皇祖六次南巡徧歴河干壩築/睿謨廣運首闢海    導黄注海次闢清口閉六)
　(髙堰以障淮敵黄改運中河以避洪流之險挑直黄河/各險工使水直行刷沙又疏浚引河増修牐壩隄工區)
　(畫精詳具載治河方畧中河臣遵守規/制黄淮㡳績由是淮南黎庶咸登衽席)靳輔及髙斌慎
　守頗具楷(本朝善治河者首推靳輔恪遵里黄皇祖指/示機宜開運中河以避百八十    河湍悍)
　(之險又大挑運河陳經理河工事宜八疏勞績茂著髙/斌才雖不及靳輔而辦理河務亦能盡心如毛城舖所)
　(以分洩黄流於徐州設水誌必至七尺始開至三滚壩/洩洪湖盛漲髙斌堅持堵閉下河屡豐其功自不可冺)
　癸酉頼以安甲午竟致殆(癸酉河淮並漲幸石隄保䕶/淮城藉以安全至甲午八月)
　(外河南岸老壩口漫溢大溜全注决口淮安板閘一帯/俱被水淹當飭赶𦂳堵築自九月初八日開工至廿八)
　(日合龍城市居民遷歸樂業两/旬功蕆實荷    天佑  神助)亟命堵築之已成可中
　罷廿日竟合龍飛報心為愷惟時籲
天佑往事憶猶駭
　　　過淮安城
　清浦開舟行不逺郡城埤堄見淮安輕輿露冕任瞻覲
　膝下無殊赤子歡
　　　寳應縣詠事
　上元獲寳縣名改其寳已難定假真便使果真為瑞應
　牝鷄可得救司晨
　　按髙宗在位三十四年而改元十四上元三年以獲
　寳改縣名為寳應夫三十四年中凡十四改元則一
　元中不過三四年雖圖以鼎新為瑞耶予以為其年
　不永非瑞乃不祥之兆耳且其時臣民難以紀年歳
　亦何瑞之有此如市井所謂開張店面之為徒資笑
　鄙至勝朝及本朝不為此惟以一元紀實誠足為萬
　世法也
　　過髙郵州
古邑嚴城稱覆盂覆盂之義可思乎以云射物堪嗤彼
若擬安邦實切吾老幼喜看圍蹕路香燈何必滿通衢
四隅近水真澤國百室求寧慎永圖
　　閲南闗車邏壩
南闗及車邏計洩洪湖漲清口定誌後封土恒一様惟
值戊戌潦無已為一放(先是洪澤湖水漲必由山旴五/壩洩之髙郵等湖復不能容則)
(由南闗車邏等壩東放下河毎受其患壬午南巡閲視/湖河情形始扵五壩酌定水誌如壩誌多過一尺即將)
(清口拆寛十丈湖水以次逓長則清口以次展寛俾清/口既暢湖水宣洩有資車邏壩始得永逺堅閉二十餘)
(年來下河得免水患職此之故惟戊戌年儀封决口黄/水由淮入洪澤湖不得已始啟山旴五壩以洩盛漲由)
(此逓歸/下河)然先屡頒諭閭閻逭漂蕩早田幸復收賑借並
行貺(戊戌開壩之先預飭該督及縂河等先期曉諭俾/閭閻得早為遷避不致漂蕩又幸彼時早禾已收)
(晚禾補種無多復令將成灾之極次貧民/分别展賑並借給籽種口糧以資耕作)豈能免向隅
迴思切惆悵
　　上方寺
維舟暫據鞍老幼任從觀如子遇父母同心發喜歡上
方莅非逺古佛謁修檀傍室頗㸃綴多哉弗耐看
　　竹西精舍
上方寺側搆精舍杜牧詩情繪竹西筠徑宜吟猶在曲
梅庭入畫欲開齊可憐春事將昌矣為嘱江南且慢兮
歌吹揚州唐已是借他空色偈全提
　　至維揚即事
維舟易馬策巡繮古寺先因到上方(舟行至揚州城北/易馬先謁上方寺)
(瞻禮遂由陸路/至香阜寺命舟)更復花宫易輕舫遂由溪路至行堂(登/舟)
(由内河行至天寧寺行宫行/宫内書堂向名之曰大觀)山情水態還如舊巷舞户
歌覺倍常在此即當言此處民風須識尚輕揚
　　駐蹕天寧寺行宫三叠舊作韻
舊有行宫古寺邉曰門曰徑宿知便觀民仍復來斯日
題句分明識昔年春景物華繪天寳梅心栁眼入時妍
又何加富要惟教即景思之祇􁃊然
　　題大觀堂
設教省方標二義要惟不出義顒孚因之两字堂額此
惟是一心銘戒吾祇取樸淳供憇息㣲嫌藻繢太紛舖
我生觀在觀民也朱註雖通予意殊
　觀之九五象曰觀我生觀民也朱註謂不但觀一身
　之得失又當觀民徳之善否是分為二矣盖九五為
　君象君與民原一體民之治亂係君之得失休戚本
　相闗未有民失其生而君得安其生者因題大觀堂
　申其説如此
　　萬夀重寧寺紀事
天寧寺後建重寧衆志殷勤未可停(昨歳两淮鹽政伊/齡阿奏衆啇籲請)
(於揚州天寕寺寺後増建寺宇以申忱悃念/其出扵至誠因俞所請賜名萬夀重寧寺)祝頌雖稱
七月什莊嚴過甚梵王經却看植竹還植卉奚必有池
更有亭太守閒情留嶺在(梅花嶺在萬夀重寧寺旁府/志載明吴秀守揚州時開濬)
(城壕積土為嶺樹/以梅因名梅花嶺)幾株仍剰古梅馨
　　題春熈堂
重寧寺側堂詄蕩藹韶光老栢蔚今色時梅發古香玲
瓏湖石徑淡沱繡漪塘適以春熈額同民樂未央
　　俯鑑室
渌水泌圍階文鱗逰可數匡床近階置鑑影座中俯開
奩照鬚眉覿面忘賔主設云堪喻民其情大可覩
　　琅玕叢
琅玕叢裡小迴旋戞振聲清勝管絃如以雲棲幽逕擬
設施終覺遜天然
　　題慧因寺
萬事不離因一念應扵慧知因超能所解慧脫䝉翳因
慧非两途慧因無二致詎惟内典然繫辭見周易仁者
謂之仁智者謂之智
　　倚虹園
畫舫沿溪盪桂橈題園因近倚虹橋武夷九曲擬非謬
陽羡何年縮不遥(風土記陽羡/亦有虹橋)真水假山頗逺俗紅花
緑栁已含韶新名舊號難究詰廿四中知第幾條(吴中/數橋)
(以一條两/條計之)
　　九峯園
城南背郭區野趣攬斯須三徑原宜句九峯列在圖瀟
然似山境犁若異塵衢源自平山放溯㳺烟舫紆
　　澄空寺
草河(源出平山/流為草河)流此滙成湖湖上亭軒儼畫圖圖在鏡
中人俯鏡澄空一片性靈俱
　　遊康山
新城南界有山堂(康山在揚州新城南門内髙三尺許/無石骨當是昔時踈濬運河積土因)
(搆築山堂志書不詳/所自亦考證之疎也)遺蹟其人道姓康(康山云因康海/落職後來此讌)
(飲董其/昌題名)曽是駐輿憶庚子遂教題額倣香光(庚子年南/巡駐蹕時)
(因董書康山草堂額筆法殊不類香光遂/倣董法重書康山草堂四字題額賜之)重來園景皆
依舊細看碑書未異常(草堂内復鐫有石刻米芾欵城/市山林四字筆法無竒亦似偽)
(作/)述古雖訛近文翰一逰精鍳不妨詳
　　倣董其昌書對山樓因成口號
草堂前度辨其假今覺對山亦未真(康山以康海落職/後來此讌飲得名)
(舊有康山草堂四字額欵署董其昌書然筆法實不類/因倣董法重書四字賜之庚子南巡有即事詩辨其偽)
(兹重逰康山見有對山楼亦署董書/而偽更甚因復仿董法書額以賜)更倣董書為題額
他時應有識真人
　　題净香園
沼園得號本因蓮此際花遲春仲天碧水中寧無藕在
心蓮香净豈非然
　　怡性堂
歩入琳瑯徑書堂我所顔净迎緑坡曲香待碧波潺(是/園)
(以竹净荷香得名竹/則未秋荷仍待夏也)忩外真筠攬座中假竹攀(是處庭/中植竹)
(座間復刻/木為琅玕)虚虚實實處怡性色空間
　　青琅玕館
問㡳泠泠拂耳過琅玕叢裡奏雲和莫嫌个个聨肩臂
君子由來豈厭多
　　趣園
沿隄栁葉䕶梅花歩入溪園清且嘉此是揚州絲管地
可知日渉有陶然
　　半畆塘(在趣/園内)
借問何成趣趣因竹及梅竹香留(去/聲)冬翠梅野笑春開
半畆波不作一奩影與陪天然澄照處五載偶重來
　　蓮性寺
四面波圍一嶼迴蓮宫示性額楣懸春光六月花未放
未放句誠提以全
　　功徳林口號
平山左側聳雲岑梵宇向稱功徳林度盡衆生始成佛
两言未識佛初心(佛之深願度盡衆生方成佛/道則功徳二字佛所弗居也)
　　遊平山堂叠壬午詩韻
大觀堂外命輕舟一卷圖中作勝逰(向有平山一/卷圖畫之諺)恒此
尋詩為即景不妨認性且隨流(隨流認得性/出禪宗語錄)
　因如且慧不妨有慧豈依因本自無(行宫右側即慧因/寺登舟必由此)
　輸與寺僧粥飯罐即曽於此做工夫
　平山數典憶前朝六一風流事未遥記取維揚歐氏宅
　不殊閩海蔡家橋
　木蘭不藉棹歌聲黄鳥音傳烟栁横故事何湏舉柑酒
　生生萬物遂其情
　南來初見此平岡濟勝依然歩不妨祇事詩情輸韋莊
　杜(牧/)那更畫意學倪(瓚/)王(䝉/)
　寺傍精舍八忩空騁望來途一水通海濶天空㸃也意
　笑他綴景太求工
　豫逰回首不堪思豈謂今來獨憇兹
聖日(有賢守皇祖御/書    清風堂)
慈暉徒憶昔行雲流水可觀時
　黔黎雖聼頌聲揚却我猶慙一徳凉老矣不期重問景
　吟留八首賞烟光
　　　文滙閣叠庚子韻
天寧别舘書樓聳向已圖書貯大成(此閣成於庚子亦/仿范氏天一閣之)
(式為之曽頒貯占/今圖書集成全部)遂以推行庋四庫(壬寅秋以四庫全/書分弆文淵文溯)
(文源文津四閣者均可按期蕆事因思江浙人文最盛/士子願讀中秘書者不乏允宜廣布流傳以光文治敕)
(扵揚州之文滙閣鎮江金山之文宗閣杭州聖因寺之/文瀾閣各貯四庫全書一分俾士子得就近觀摩並飭)
(發内帑銀百萬扵京師僱覔書手繕錄全書三分驛/致弆閣以昭我國家藏書美偹教思無窮之至意)况
因舊有匪重營西都七畧江干現東壁五星霄際擎却
待鈔完當驛致文昌永古煥重甍
　　命頒布四庫全書時許願讀中秘者抄録毋靳詩
　　　以誌事
發帑増鈔書四庫更非㨗徑為崇儒(前因江浙為人文/淵藪特命繕寫四)
(庫全書三部分弆揚州文滙閣鎮江文宗閣杭州文瀾/閣俾士子得就近鈔録傳觀用光文治其鈔録書手皆)
(特發内帑僱覔不致濫/邀議叙為仕途㨗徑也)擬公寒士廣聞見預禁守臣嚴
䕶符(全書繕竣分庋三閣後恐地方大小吏過扵珍䕶/致徒供挿架無禆觀摩因復降㫖曉諭有願讀中)
(秘書者許其陸續領出廣為傳寫但令督撫等派委妥/員董司其事設立收發檔案登注明晰不致遺失舛錯)
(俾多士得殚見洽聞以副朕/樂育人才稽古右文之至意)褒博三倉實富矣精英二
酉任觀乎欲期寰宇敷文教濟濟明廷治賛吾
　　　塔灣行宫六依
皇祖詩韻
　最古行宫樸不華
奎章拈韻六之麻(塔灣行宫乃曽經皇祖南巡時所幸舊/宫規制樸素        御題詩用六麻)
　(韻恭依賡和/者亦六度矣)
一心無繫於何繫四海為家即此家熟路重來識堂搆行
　春寧為賞烟花
庸歌六次依成句摛筆於斯興正奢
　　　題承煦堂
　髙旻寺側開行館(是處行館建扵/康熈四十二年)來往於斯駐蹕常庚
　子當春攬雨意(前畨駐/此逢雨)甲辰即景喜曦光(是日/晴)松蒼竹
　翠天然朗茶朶梅英自在香萬姓歡欣承
煦嫗由來
皇祖聖恩長
　　　得閒堂叠庚子詩韻
　古稀有加四歩履尚能強遂造山房迥平臨烟野光栁
　隂欲籠院梅馥不藏堂閱五春秋矣爾閒我祇忙
　　　塔灣行宫五依
皇祖示江南吏韻
奎章五依韻雲館六畨經階俯青蒲刺簷齊緑竹亭念民
　心有惻訓吏視無形遊豫非玩景欲吟筆輙停
　　　過𤓰洲
　錦春園外換江舟渡指金山路不修(向午出𤓰洲西運/河口渡江水面寛)
　(濶距金山行宫較逺前歳據薩載伊齡阿等奏以𤓰洲/城中有跨河一道上通運河由閘下逹大江若對渡金)
　(山計程止二三里繞越長江之險兼避江面之寛商民/來往均為利便等語因俞所請開濬兹舟行經過果覺)
　(較前近捷且避/中泓大溜云)風靜浪平藉
　神佑漕艘商舫惬羣謀鎮城自古衝而要民舍於今富
　且稠詩話寛夫(蔡/)傳置閘却憐潮不到揚州(按蔡寛夫/詩話潤州)
　(大江本與揚子橋對岸而𤓰洲乃江中一洲耳故潮水/悉通揚州城中唐李紳詩云揚州郭裏見潮生自𤓰洲)
　(以閘為限不惟潮不至揚州亦不至揚子橋矣云云今/𤓰口雖有由閘之名而來往經臨實未見閘况江潮盛)
　(長亦非一閘啟開之所能限制向嘗作廣陵濤疆域/辯訂正訛悮亦見記載家附㑹遷就每不免失實耳)
　欽定南巡盛典卷二十
　欽定四庫全書
　欽定南廵盛典卷二十一
　天章(甲辰/)　(江南/)
　　詩
　　　金山寺六依
皇祖詩韻
　六臨浮玊又春和弗少
虞巡亦弗多(敬遵度南皇祖/亦六    巡)時邁治河遵
舊制瞠乎莫及愧維何
　　　逰金山寺六疊蘇東坡韻
　岷峡濫觴詎本源其源更在剛底海(自禹貢言岷山導江厥/後桑經酈注及漢宋諸)
　(儒並云江出岷山皆囿扵内地見聞惟胡渭着禹貢錐指引明徐/宏祖傳稱其平生好逺逰作溯江紀源萹萹以岷山導江特汎濫)
　(中國之始其發源則自昆崙之南其説寔得之目擊云按昆崙即/今西藏所謂剛底斯又通典稱阿耨達或曰崑崙漢語都龍王也)
　(兹詢之西藏敏珠爾瑚圖克圖堪布桑齋鄂特則爾稱剛底始在/西藏阿里克之西週圍有大海名瑪璩巴係四大部洲衆水之源)
　(難陀龍王所居等語難陀即通典所稱阿耨達也據此則江源在/剛底斯由金沙江㑹入蜀江歴歴可據其源並不止出扵岷山義)
　(復何疑向賦四瀆詩/亦曽詳志辨識之)入中國此近東瀛湧出砥柱惟斯在妙足
如現兠率陀徳水四繞無雄波鹿苑雁塔羅高下包山
之屋由來多為憶坡翁維桂楫應是離朝往南日相於
佛印一談禪不妨飲酒酡顔赤牢騷志記攄文魄江心
炬火照深黒(􁃴括/蘓句)深黒片時為朗明用遷意耳無湏驚
(盖用司馬遷屈原傳/王明並受其福之意)當面率失後始識蒸民有則亦有
物終古鎮此氐父山介甫有權難笑頑青苖新法論不
已祗今亦付東流水
　　鏡治齋作歌
昆明有閣曰治鏡此地有齋曰鏡治胥以俯澄而得名
治鏡鏡治非二義鏡之於古誠未逮鏡之於今實増愧
未逮増愧之不遑何可腆顔云治遂然而時存此愧心
庻幾無大隕越致
　　題文宗閣疊庚子詩韻
庚子南巡閣已成香楠為架列函盛(庚子南巡時金山/文宗閣已成貯古)
(今圖書集/成全部)鈔胥聊待數年閲數(上/聲)典應看四庫呈(先是/辦理)
(四庫全書分庋文淵文溯文源文津四閣嗣因辦有就/緒可以指期蕆事於壬寅秋復降諭㫖發内帑催覔書)
　(手再繕全書三分安置江浙之文滙文宗文瀾三/閣俾東南士子得就近觀摩且許鈔録以光文教)書借
　一瓻寧酒器册蔵二酉富芸甍恵嘉南國崇文地尚朂
　尊聞知所行
　　　金山五疊舊作韻
　𤓰歩遥瞻曉岫青到時仙境悦神形甲辰六度巡斯蕆
　(自辛未丁丑壬午乙酉庚子迄今甲/辰敬遵    皇祖六舉南巡之典)庚子迴途
　佑藉靈(庚子南巡二月駐蹕時勑加號金山靈區安瀾/恒佑宏仁廣濟至徳尊神封  有平風静浪歌)
　(回鑾復至金山登妙高臺詩有是日渡江迴/風平浪不起之句往來順適實邀神靈䕶佑)昔去今來
　觀造化水流雲在孰遷停
奎文贔屭重欽讀(金山有是以皇祖御碑毎渡江駐蹕必/先欽誦    辛未詩有拱讀穹碑欽)
　(世聖孝法貽百/  慎聰聽之句)萬古輝輝照紫冥
　萬千刼裏天接水一大圓中水上天(昨嵗為雲上於天/解為雲即水也音)
　(義家讀上為上聲因有雲氣上升於天之語是雲仍在/天之下矣盖上字應作去聲讀為上下之上天為圓體)
　(元氣運之以行日夜一周而不息知地之在水上則可/知天之在水下天無不包此至平至易之理不必求諸)
　(神竒也兹因駐蹕金山益/恍然於水天相接之義)於此自然能逺俗到斯誰不
　曰登仙抹塗已具十二首來往忽經卅四年(自辛未初/次南巡越)
　(今甲辰凡三十四年金山二首/凡五疊舊作韻亦十二首矣)閣筆合哉興猶勃還當
　坡韻重賡連
　　　太古堂
　太古堂前一株梅歩來滿院香風起斯之幾度致弗一
　或逢未開或謝萎今番所遇實正佳深白淡紅萬枝委
　和而不同具秀野冶以為韻非綺靡或有意博詩與畵
　古稀無暇且老矣
　　　於金山禮塔五疊登塔詩韻
　此畨塔頂未登尖年至古稀有四兼何必陟攀誇勝濟
　祗冝安靜飬心恬江山槩亦全供覧詩句篇原取次添
　一佛名該千億佛下層禮已悟花拈
　　　自金山放舟至焦山六疊蘓東坡韻
　弗肯深居九户耽載言于邁江之南翕河觀民法
聖祖巡數(去/聲)亦符兩其三曰耕候未逮浸種曰織時亦遲
　育蠶未妨民務民坌集歡欣瞻就憐以慙昨日金山駐
　巡楫今朝焦山問林潭大江中矗䨇玉柱千古永荅吟
情酣順流一舟到頃刻調御黙座無言談三乗十二部
包括莊嚴豈在琉璃龕而况左廂行館麗質之焦隠應
非甘固知啇力非民力冀檀白足寧辭貪即景欲詠詠
則恧促賡蘓韻歸棹堪香牋佳墨懋勤供書之粘壁留
松庵
　　清寄堂
𣑽王宫左廂行館建昔嵗每來實未駐片時聊息憇松
栢既蒼舊庭徑致深䆳乃知天然佳夫何勞㸃綴言忘
塵益逺神謐清自致五字泐書堂萬古於斯寄
　　竹樓
迤東歩歩入琳瑯拾級登樓聊騁望我有憂民心不了
豈能髙志學黄岡
　　海門菴
海門東望接扶桑不擬求仙路渺茫此地古今無别慮
一心遥繾浙江塘
　　遊焦山作歌四疊舊作韻
採薪汲水僧兩三(用東/坡語)爾時有山未有屋世忠(韓/)世傑
(張/)屯其軍(見宋/史)亦以邀敵伏山腹南渡稱姪過於兄金
源原是揚靈聲至今都付東流水何足甲此而乙彼孫
吴曹魏更小㢤如彼交蘆遞眠起即境詠古則且置放
舟問景亦莅止梵寺行館胥熟路山色江聲故如是昔
来辛未今甲辰(自辛未至/今甲辰)凡茲六度巡蹕勤卅四年間
事已夥静觀底是紛而紜古鼎歌(焦山寺中古鼎相傳/為周時器辛未南巡)
(曽和沈徳潜韻作焦山古鼎歌又山麓瘞鶴銘/原刻文多剥蝕丁丑南巡曾手書一通勒石)瘞鶴文
何殊流水與行雲青玊塢尚青林氲塢出幽僻曲逕分
民居僧舎互吐呑焦山之逰止於此泐石翠巖以待千
載逰客聞其聞
　　甘露寺三用張祜韻
枕嶺有髙寺過江無㸃埃陡思庚子别復此甲辰来佛
鳥窺經冊天花落講臺清詩讀承吉心地一時開
　　䇿馬過鎮江府
古稀露冕尚鳴鞭為洽民情瞻比肩大有義焉非恵小
後斯樂矣本憂先因他愛似勝於畏致我觀之益切憐
天塹長江南北界一家今可此言捐
　　登城霞閣四疊舊作韻
傍岸駐舟蹕層樓近水衢曰逰因舊蹟其建匪新劬(城/霞)
(閣在丹陽縣上有董其/昌題額盖明季所建矣)景概宜詩句山川入畫圖天晴
遥見海民俗已為呉鳬藻来老㓜鴿歡任笑呼副予懐
保意施恵法春蘓
古實兩孫邑(謂孫䇿/孫權)今為異姓衢(俗又名三義閣中祀/漢昭烈帝左右祀闗)
(帝及張/桓侯)有譽三代直足荅㡬年劬蜀據懐逺略魏征韞
永圖奈天不祚漢惜地盡歸呉爼豆依然列精神若可
呼歴賡六十韻(是詩五言六韻二首四/疊舊作則六十韻矣)别舫指姑蘓
　　夜雨(三月初/三日)
上巳無湏脩稧為恵風河露畫圖披蒸看過午一川暖
釀作濃雨四野垂入夜連纎欹枕聴間(去/聲)時作止打舲
遲江鄉雨弗雨胥可北省遥祈渥澤滋(江浙䓁省新春/雪澤霑足此時)
(雨弗雨皆可惟山東河南及直𨽻迤南各府現/盻雨澤晚来北望雲氣甚濃惟冀甘霖普渥耳)
　　逰寄暢園三疊丁丑舊作韻
那能此地目飛鴻境古而幽與理通山色泉聲清賞外
昔年今日黙思中問他王(紱/)顧(愷/之)畫曾擅便是杜(鎬/)倪
(瓉/)句豈工促就詩休論巧拙右廂去禮梵王宫
　　恵山寺五疊舊作韻
梁溪開舫見遥螺稍近叢雲梵宇羅寄暢園尋幽徑暫
恵山寺入繚垣多禪林不礙獅音唱古稀依然鳳尾娑
五疊韻成詩六度止斯適可厭過那
　　圓池
圓池圓象天泉源清冷然豈必拘上下易象稱為編(謂/乾)
(上坤/下)
　　方池
方池方象地折旋産玊粹九龍昔在兹樂饑俯洋泌
　　過無錫縣
得句九龍騁暢觀梁溪順水下清瀾徘徊因命蹔維舫
矍鑠依然遂據鞍踵接肩摩真是庶衣豐食足為思難
古稀天子猶乗馬老㓜就曕益忭歡
　　至蘓州䇿馬入城據鞍得句
庚子南巡正七旬今来有四度芳春維舟䇿馬仍康健
露冕觀民一切親俾畏如何斯俾愛忘懐那肯便忘仁
黄衣問嵗八十六(一老民著黄衣命侍衛賜銀/牌問其嵗曰八十六嵗矣)似汝嵗
方歸政辰
　　凝懐堂四疊舊作韻
明璫司織造三處貢龍衣革矣兹供職(明季以内監司/織造擅作威福)
(擾累滋弊不可勝言我朝則江寕蘓州杭州織造雖仍/明朝舊制而弗用宦寺惟以内務府司員簡用其職止)
(司税及供尚衣御用與各項賞賚縀疋/之事一切地方事務概不許與聞也)殊乎彼擅機官
衙作行館體憇騐心微五字留别什千年依徳輝(六度/南巡)
(之事既蕆亦不/冄擬命駕矣)
　　逰獅子林三疊舊作韻
粉本石渠藏手蹟(倪瓚舊有獅子林圖已入石渠寳笈/曾倣其筆意重摹一本弆藏吴中)
冩雖應手運因心眞山古樹有如此勝日芳春可弗尋
然豈耽哉斯灑灑所堪嘉者彼林林出逰圖便民瞻就寧為
　夾途絲管音
　　　題虎邱雲巖寺
　一卷平地起林閭遺蹟難尋呉越書劍氣金精乆寂寂
　禪枝慧草祗如如休稱應接眞無暇可識虚空自有餘
　調御丈夫巍相(去/聲)好去来今合掌相於
　　　静觀齋
　静觀齋額耀
奎文訓及千秋
聖意殷歌舞叢中其莫繫饑寒念裏要於勤
　　　含暉山館
　寺側接山館遊餘小憇便含暉復今日題句憶前年駒
　隙一何速蜂臺本不遷試看無住住大士坐如然
　　　虎邱寺六疊蘓東坡韻
　蘓城建平地本自少山嶺一卷矗武邱作鎮俯閭井我
　来凡六度六疊蘓韻耿頗惬水與乳詎論鼃和黽故事
　徴率遍金總不離礦茲覧五人墓實足嘉義猛魏璫擅
焬竈其志無窮騁緹騎為家奴順昌氣頺哽五人攘雄
臂奪取以俄頃終焉飲屬鏤頸血灑風冷身縱一時亡
名乃千秋永静言觀其時國政成何景羣小恣意為捕
風更捉影天啟真童騃楊漣徒奏請
　　逰支硎山三疊丁丑舊作韻
増山趣固以山泉勝數(上/聲)支硎亦有年落瀑響宣梵宗
偈平池照徹鏡光禪拈花提冺全和半食宻甜同中與
邉喚起上人擬一問適來七字否乎然
　　支公菴
山光樹色無今古流水行雲有送迎馬去鶴飛消息絶
巖菴猶紀遁公名
　　題寒山别墅
宦光當日傳名别墅水秀山清充隠雖非皇甫樂饑殊
異淵明
　　緑雲樓
山樹及田麥均堪稱緑雲樹惟供攬結麥實係耕耘一
因時所發一因力之勤收用亦自異資食(麥/)娯觀(樹/)分
登樓聘目間髙下殊品云
　　飛魚峡四疊舊作韻
飛魚長一尺即似翼生然息便?深水奮能躍上(上/聲)天
人稱有縮地物亦可登仙寄語傳竒者慎哉紀實賢
　　戲題馳烟驛
馳烟驛本寓幽人隠亦當徴其假真呉下富翁樂山水
宦光曾此㑹嘉賔
　按朱彛尊明詩綜稱趙宦光字凡夫呉人饒扵財卜
　築城西寒山之麓淘洗泥沙俾山骨畢露髙下泉流
　凡逰扵吳者靡不造廬談讌廣為樂方云云宦光託
　名隠逸而梯巖架壑搆築精雅甚且倚其貲財廣結
　交逰因以欺世盗名豈可與陶潛司馬承楨之流同
　日語哉
　　對瀑四疊前韻
於此悟道源石皮泉則髄復笑渉多言水那以水洗
　　寒山千尺雪五疊舊作韻
吳中多水少者山山已佳復加有泉是謂合撰乗最上
乗最上者真之源即今我来凡六度無不長言其妙詮
然而其妙豈昜盡永為萬古逰人縁宦光别業固好在
屏以秀嶂帯以淵嫌淵自淵嶂自嶂聨為一氣瀑落巒
妙斯盡矣觀宜止欲冺尺宅與寸田長韻五疊東坡效
笑東坡逰此未然題罷擲筆聼泐壁付他蘿曼苔侵間
　　聴雪閣五疊舊作韻
雪花落自天安能至澗底聴雪閣之雪直透不窮耳名
雪勝實雪似較一籌羙所以世間人求名無底止那顧
其實非徒騖其名喜溪閣一静觀格物致知始然不出
煩言㸃筆亦冝已
　　法螺寺
法螺致幽閴徑路亦䆡窱其傍精舎添乃自宏謀造(法/螺)
(寺在寒山向年舊有梵宇壬午年陳宏謨為江蘓巡撫/復扵其傍増置精舍有今来殊所觀亦頗事㸃綴鳩工)
(非庶民施檀/云大吏之句)殊弗以為韙成事不説告此後每頻来頗
堪暢吟眺菴中坐調御拈花亦微笑却匪示别傳似笑
莊嚴閙
　　逰髙義園
名園弗一足髙義獨稱薌豈不因行(去/聲)懿寧惟擅景芳
座陪梅馥細隄拂桞絲長春色已如許農工厪悮忙
　　駐驆靈巖五疊舊作韻
虎阜華山此據中行齋乆慙(去/聲)禹卑宫到来左側花龕
謁施轉右廂松逕通映座太湖一片碧繞階雜卉㡬叢
紅何當望夕斯来憇(是日始三/月朔日)滿月先瞻湧海東
　　臨湖榭
寝閣西邉更近南廓然虗榭搆盈三到来必此片時坐心
與太湖一片涵
水天上下澄無盡心目空明静有存今古寧湏徴故事
忘懐那更説㤀言
　　穹窿山上真觀再疊乙酉韻
道書撰述真不真敬
天瞻拜宜躬親髙居絳節吟昔日(謂杜/甫)重到玊臺謁此辰
　求福豈縁為一已祈年祗以利萬民扈蹕大小隨疆吏
　思艱遂用諮臣隣
　　　鄧尉山恭依
皇祖松風水月四疊舊作韻
　四字貽
宸藻五言首咏松每教神㑹别那避句儓重友處香非逺
　映来翠更濃陶家樓上者此景可存胷
　　　右松
　李諤薄時態惟稱雲與風看吹香雪白似勝軟塵紅一
　缶户為隔㡬枝春自融錦嚢未拈得空説鑿崆峒(李賀/惱公)
　(詩有今日鑿/崆峒之句)
　　　右風
　韻冝滃濛風影定横斜水詩傳林氏仙賦薄曹家子(謂/洛)
　(神/賦)品固超草木神自通表裏弗言梅概梅敬識
愛梅㫖
　　右水
青邱擬羙人謂是特輕月静對香水溪那𬋩曾来越得
句鄙玉肌引興惟氷骨擲筆尋廻途此後吟應歇
　　右月
　　鄧尉香雪海歌五疊舊作韻
婆娑遊興不淺吾歡新未可忘其初庚子西蹟經綴景
云鄰鄧尉言近誣(庚子南巡時前江蘓巡撫楊魁奏進/西蹟山程園圖云在鄧尉西北山蹊)
(窈曲泉石殊勝且南去太湖不百歩可供眺覧等語彼/時即覺其踵事增華而成事不説若不一至未免孤其)
(誠懇因往返九十餘里中途䟦馬比還行舘時已過午/轉以時刻匆遽未獲細領香雪海之勝随諭該撫将程)
(園給還原主有園應還/故主吾弗更去矣之句)是日往返九十里弗輿而馬鞭
䄂舒翻嫌忽遽捨此去未曾細領香雪模明諭其園歸
舊主一臨不再行鑾紆茲来乃得畢勝槩得門而入原
熟途化人寺裏瞻相好減從底用七萃趋石側精舎甚
幽絶適可片刻憇㡬餘筆墨精良妙五合一缶恰在供
吟娯遥看萬雪堆銀湖近領鼻觀叅清殊若逺若近豈
有别曰色曰香任彼輸昨為文解雲上需(昨嵗作雲上/扵天觧以上)
(字應作去聲讀是坎在上而天在下也盖天為圓體元/氣運之以行日夜一周而不息知地之在水上則可知)
(天之在水下其在水下之時非坎上乾下之需乎知天/有在水下之時則若地若雷若風火山澤均有在天上)
(之時此八卦本然之象包含萬里一以貫之然則/香雪海之在地上亦大圓鏡中一自然之象矣)包含
萬里何親踈眼見雪海㑹一貫好竒豈我論剏孤速成
長歌命蹕返記予六度来臨呉或擬獲麟亦可夫
　　上方山楞伽寺
寺據上方山楞加額乆顔登来極頂表逰趁一朝間誰
觧三乘義難叅八見還太湖萬頃碧祗在俯臨間
　　石湖八絶句三疊王寵題周臣畫箑頭韻
橋過行春春可憐許公麗句宛如前韶光有脚紅匝地
湖水無邉碧接天
山半石湖滀下流微風拂處亦瀾浮却嫌前後屋圍䕶
未肯飄然下野鷗
㡬朶桃花照水開那論千瓣與重臺間吟七字相㸔處
真是不孤此往廻
石湖號以石湖成叅政誠看富貴輕㡬百年猶薌姓氏
江山却亦未孤情
保障由来勝繭絲訓官此義不䡖移夹輿試看黔黎意
總是懐中女與兒
海潮菴後石崖强崖頂佛宫宛若翔生面别開周氏畫
不從倪范問津梁
曾倣東邨畫箑歸(周臣號東邨畫箑有王寵題八絶句/弆存石湖行館乙酉庚子及今甲辰)
(毎至必展閲凡三疊韻向曾倣其/畫意以歸今置圓明園之池上居)每當展閲興軒飛在
前真者兹親炙未免遜他具體微
雅宜八首詠烟花書法那論泥與沙(張旭云用筆如印/泥畫沙貴藏鋒也)
(王寵書得鍾/王法故云)窄韻促成以拙速偶然借用紀年華
　　謁
　孔子廟
甫經廟貌拜闕里復此宫墻謁古蘇堯舜心傳真接彼
君師責重並殷吾遷隅文正(范/)蹟可考作記常宗(王/)事
不誣道塞乾坤神宇宙底湏南面論區區(末句反王彛/記意按明徴)
(士王彛字常宗嘉定人作蘓州府孔子廟南門記大指/以孔子之道使萬世帝王因之而不革廟貌當擬王者)
(舊廟畫扵鄰垣徑而之東弗稱南面向明之義自宋范/仲淹遷于錢氏南園之㢲隅後復屢加展拓至明洪武)
(問始自櫺星門極于南城之隂表文廟之道于洗馬池/南又謂此一區為孔子南面之地范公所未得為者云)
(云其所稱孔子道在萬世是矣而區區較量/門徑以南面為尊崇則猶未免拘墟之見耳)
　　過紫陽書院口號
院長應延學行醇徳?竟以假亂真於予改是宣尼語
昔實失之未識人(書院掌教必湏學行醇粹方足為多/士師表向年沈徳潜為紫陽書院山)
(長雖工于詩文而品行實卑後因為徐述夔作詩序允/廷臣議削奪爵謚是以庚子過紫陽書院有知人信難)
(㢤於予改/是懼之句)
　　逰滄浪亭
滄浪亭是延賔所㸃綴湖山其水清大法小亷應視此
憇扵此者合循名
　　南方
南方苦雨多恒弗苦雨少今嵗過江来逾旬逢日皛問
稱正二月渥膏霑已早(江浙正二月間􁀲督撫等屡次/奏報雨雪霑足茲畺吏来覲詢)
(以農田情形據奏春膏/早渥目下並未缺雨)麥苖實芄芄亞隴青而好設使
冄潤根餅餌可期飽觧之者於傍慰我意誠巧霽景凑
逰山此語見何小况我繾北省希霈徒乆禱(直𨽻山東/河南春雨)
(未能霑透屡經降旨馳詢/該督撫並令䖍誠祈禱)邇日雲毎作閣雨旋晴了南
猶覺似難北甚惄如𢷬
　　玊蘭臺(在蘓州/行宫内)
靈巖兩日問山迴曰白辛夷花尚開(紫者為辛夷白者/為玉蘭本一種也)
(以玊蘭接枝於夷辛則開白花否則開紫花然未見以/玉蘭接枝于玉蘭者亦其明騐向屡於詠玉蘭詩詳考)
(之冇原是辛夷/種接植之句)昨日虎邱識為最(虎邱山隂王蘭一株/本髙數丈枝葉茂盛)
(花開/甚繁)茲因玉磬得其陪(文徴明所居有玉蘭堂茲蘓州/行宫所植玉蘭於春巡時盛開)
(因即以/此名之)文家堂下想荒矣行館階前正菀哉即境無端
一數典恐他璧老笑重儓
　　夜雨(三月十/一日)
夜雨打船牕恰值清夣醒入耳適宜聴披衾不覺冷即
南已増潤憶北牽懐永(時北省正望雨之際/未知此澤遍及否)湏臾聲漸
稀無眠以耿耿
　
欽定南巡盛典卷二十一
欽定四庫全書
欽定南巡盛典卷二十二
天章(甲辰/)　(浙江/)
　詩
　　入浙江境
海塘躬閲此来巡迎送河邊兩省臣疆有其分臨益切
民無不愛見尤親春雲尚覺籠午日宿雨已看清路塵
麥欲滋膏蠶欲霽(江浙三月間麥田欲雨蠶桑欲晴/故有種麥要雨採桑要晴之諺)兩
全難矣豈能均
　　雨(三月十/二日)
夜雨曉漸止午雲復霈零急飄迷縴岸密㸃打篷舲梅
片連飛白麥苗滋蔚青迎鑾憐萬姓冒濕走無停(是日/入浙)
(江境夾岸迎鑾老㓜冒雨奔趍/益見愛戴之忱出于至誠也)
　　題烟雨樓疊庚子詩韻
春秋三閲喜重(平/聲)来雨意烟情鏡裏開承徳奚妨摹畫
貌(庚子年南巡旋蹕攜烟雨楼圖歸於熱河倣為之至/辛丑工成情景宛肖有攜圖去嵗興工始斷手今年)
　(蕆事勤/之句)嘉興畢竟啟詩材夏中讓彼泛錦芰春季饒兹
　對玉梅不擬南巡更臨此鳴榔欲去重(去/聲)㣶徊
　　　降㫖寛免浙江杭嘉湖三府正供十分之三詩以
　　　　誌事
　入疆民隐切諏咨積欠概將寛免之(昨入江南境即降/㫖免江寧江蘇安)
　(徽各藩司所屬未完積欠地丁漕項及民借/籽種等項共銀米一百三十餘萬全行蠲免)並未逢灾
　謝
天估(無灾則/無借項)更常完賦慶豐時(雨𤾉時而嵗美毎/年完賦更無欠項)所當嘉
　也其風善寧可靳哉我恵施十以免三正供逭(浙省附/郭之仁)
　(和錢塘二縣本年應徴地丁正項先經降㫖槩予豁免/外因思杭州嘉興湖州三府蹕途所經復加恩将三府)
　(屬本年應徴地丁錢糧共一百九萬餘兩再行普免/十分之三計三十餘萬俾近光黎庶益享盈寜之福)幸
　兹同樂世雍熙
　　謁
　海神廟瞻禮三疊舊作韻
庚子重来厪晏奠石工一律命堅修(庚子南巡親臨閲/視海塘飭該督撫)
　(於老塩倉一帶将舊有柴塘一律改添建魚鱗石塘母/惜工費仍留舊有柴塘為重門保障嗣據該督撫等於)
　(辛丑壬寅等年陸續採辦石料派委誠妥大員勘估建/築至癸夘年八月内據富勒渾福崧奏将原辦續辦魚)
　(鱗石塘共三千九百四十丈督率司道實力稽查於七/月二十四日面石均已砌竣通工一律全完該督撫前)
　(往詳勘均屬如法砌築整/齊堅實可以永慶安瀾矣)勤劬雖曰不遺力䕶估仍惟
　賴
　賜庥
　神廟載瞻申九叩
御碑欽仰示千秋敢云塘固民安枕未翕中亹未解愁
　　　駐蹕安瀾園三叠前韻六首
　北坍今次永塘尚近洪瀾(海塘沙北漲南坍則塘工鞏/固今自壬辰春以来沙痕漸)
　(覺北坍至庚子前巡親閲則北岸漲沙盡/坍海潮直逼塘根今尚如此實為厪念)春月來觀海
　古稀仍據鞍(毎於城邑或乘/馬便民就瞻也)魚鱗期越固(庚子命於柴/塘後為石工)
　(飭該督撫等於老鹽倉一帶添築魚鱗石塘凡三千九/百四十丈仍留柴塘為重門保障於癸卬七月全功告)
　(竣/矣)蠶市較蘇寛(蘇州街市頗窄兹/海寧衢市較寛)鄉語分疆異民心一
　例歡
㙮山近海邊踏勘慰心懸竹簍喜増漲(㙮山壩上當潮/汐頂冲向藉竹)
　(簍貯碎石三層擁䕶壩根昨秋據富勒渾等奏䕶壩竹/簍上中兩層現俱露出今自二月後漲沙増長全掩三)
　(層竹簍為/之稍慰)蟻坯惕漏泉隅園且停憩比户有歌弦自是
　文章邑然當戒藻妍
　舊家原有述熟路不須尋世業傳來久國恩受已深翰
　林兹挂藉書囿勉繩音(海寕陳氏向多為翰林者今乃/寥寥庚子臨此陳善慶以家藏)
　(察襄茶錄真蹟呈進念為陳氏家傳墨寳/因還之并為題句俾得世守勉紹前聲也)重展蔡襄蹟
　依然懸古鍼(蔡襄茶錄筆意秀勁有晋唐懸鍼遺法其/自記云草木之微處之得地則能盡其材)
　(頗能即小見大故庚子題詩有頌不忘規應/著眼處之得地盡其材之句即襄自叙意也)
　安瀾詎祇名永祝晏而清明日觀形勢一宵厪慮情前
　吟巡壁舊
聖藻額檐明載語世臣者承家在敬誠
　是園有紫竹不計嵗和年畫格應為創吟情詎可捐松
　非自稱直梅亦捨其姢三益於斯盍都因静以延一溪
　春水柔溪閣向曽修月鏡懸簷角古芸披案頭去来三
　日駐新舊五言留六度南巡止他年夢寐遊
　　登尖山觀海
　尖山迤北弗資塘銕板沙比石猶固尖山迤西乃賴塘
閭閻必藉石為䕶天時地利自古然人事弗和斯致誤
所謂和亦匪云同盡心籌民保障固我登兹山亦已屢
不為觀瀾暢神遇漲沙靡定不可恃毎因蒿目乏良慮
　　視㙮山誌事三叠舊作韻
兩山(尖山/㙮山)接石壩恃竹簍外翼條石未可築潮汐日夜
逼乙酉沙䕶簍(尖山㙮山之間向有壩工正當潮汐頂/冲條石難施惟藉竹簍貯碎石三層䕶)
(根壬午閲視時沙漲掩簍四尺因命該督撫標記尺寸/按月奏報至乙酉嵗親莅勘騐䕶簍沙漲較舊誌増至)
(五尺時咸為壩工稱幸/然坍漲無定未可恃也)庚子坍漸急今幸䕶以全並無
簍露立(庚子前巡閱視㙮山塘山不惟乙酉所見掩簍/之漲沙五尺盡坍並三層竹簍已露上一層至)
(癸夘八月上中兩層俱露今甲辰二月以来/漲沙増長上中下竹簍三層復全行掩䕶)北漲期難
望遑此論寸尺乙酉即有言安保無更易(乙酉㙮山沙/漲増長尺寸)
(大吏皆謂江海效靈然海沙變易無常豈可深恃是以/乙酉視㙮山詩即有效靈漫致頌安保無更易之句)
籲佑未䝉庥誠弗假予責(毎閲海塘必詣漸祠䖍籲而/神佑今沙漲已  見増長)
(向稱難以施工老塩倉之活沙兩年間接築魚鱗石塘/籌辦江蘇及紹興等處所運石料均能及時應用亦賴)
(惟有天佑誠神助/    益勉  敬耳)接築魚鱗塘工料籌詳悉兹更有後
議(欲擬將范公堤一帶土塘接至省城者/都易以石庶乎可恃費帑非所惜也)欲接築堅石
(此次南巡閲視議自搶塘柴工尾斜向西南接至范公/塘而于柴塘後添築石塘即留柴塘為重門保障更添)
(建挑水壩兩/道以資保䕶)帑項非所靳然斯亦下䇿
　　觀潮四首再疊乙酉韻
鎮海寺傍臨海臺行春觀處正潮来逮今三度詩十二
不擬石塘重(去/聲)往迴
詠事酉年信筆随悔愆子嵗亦於斯(乙酉觀潮詩有伍/胥文種誠司是之)
(二人前更屬誰之句其後北坍南漲潮勢漸逼石塘因/悔前詩之見雖髙而語似慢故庚子詩反其意云設非)
(之二人司是如/是雄威更合誰)謂當鑒我漲沙矣仍看北坍更籲誰
李嵩妙蹟擕行笈相證雄觀信弗差詩讀張(仁/近)楊(基/)刺
南宋風霜二帝忘行車(石渠寳笈藏李嵩錢塘觀潮圖/真蹟有張近仁題云雕闌玉檻)
(照東海貪看秋潮㤀黍離又楊基題句潮水信可定日/夕来朝宗人心獨不如而不思兩宫兩宫未雪恥屢下)
(班師㫖云云葢深譏宋髙/宗之耽晏安而忘國恥也)
一帶石塘工已就(庚子閲海塘命改老塩倉一帶柴塘/後為石塘昨嵗癸夘八月據富勒渾)
(等奏報石塘三千九百四/十丈大工已全行告竣)魚鱗擬築向西仍(老塩倉一/帶石塘雖)
(已全竣而章家菴以西惟藉范公土塘衛䕶形勢单薄/恐不足資捍禦兹與該督等悉心籌勘欲一律堅築石)
(塘使闔郡黔黎永資/樂利費帑所不惜也)亦惟此日盡人力敢冀他年㡬可
乘(海沙南北坍漲原無常自己夘以後潮勢近塘沙痕/漸覺北坍今已二十餘年循環往復理之自然當有)
(北漲南坍之㡬然朕惟盡人事以/待之其時㡬可乘固不可必耳)
　　賜扈蹕王大臣及浙省大小吏食
庚子斯上已清明此甲辰(庚子前巡於三月三日駐蹕/安瀾園行宫賜食兹以三月)
(十五日清明/節駐此宴賚)需雲宜飲食勝地㑹臣隣小雨亦為澤(是/日)
(小雨/即晴)輕烟那論新(清明禁烟傳燭之/事後世久不行)遥心綣北省渥􁨭
可霑春
　　賜浙閩總督富勒渾
武林曽昔撫而巡開府兹教綂浙閩祗以迎鑾来隔省
又看閲嵗㑹今春漫勤供奉水及陸應勉調和軍與民
識大體毋苛小節思之莫㤀誨諄諄
　　賜浙江巡撫福崧
辛丑畨回變畫籌甚有方(辛丑春甘省蘇四十三之變/福崧時任臬司隨總督勒爾)
(謹前往𠞰賊暫駐狄道勒爾謹怯懦無能幸福崧隨行/諸事賛助調度有方以是知其可用旋授甘肅藩司)
因之知可用遂命撫兹杭蠧政頗能剔(壬寅秋擢福崧/為浙江巡撫到)
(任後釐剔浙省收漕積弊/奏定章程諸事頗能整頓)官箴勉自强掃除斯足矣奢
費戒其王(前庚子南巡時王亶望任用王燧惟務奢費/増飾葛嶺瑪瑙寺等處座落所費者塩商之)
(資而伊二人尚於其中作威福以牟利彼時即知其必/敗未㡬果以甘省冐灾鬻監貪黷營利敗露抵罪浙省)
(大吏所宜引/為前鑒也)
　　賜浙江學政竇光鼐
士習民風首端方繫厥司况兹文盛處所重行(去/聲)修時
熟路輕車試(竇光鼐向年曽任浙江學/政士習民風是其熟悉也)迪人克已為前
車應鑒已(竇光鼐前任浙江學政時有訓𨗳章知鄴以/竇光鼐不准伊進獻詩冊欲揑詞叩閽呈内)
(有西陲用兵久稽成功情愿從軍之語其狂誕亦無可/逭以其欲從軍即發往闢展効力嗣復據該處駐劄大)
(臣安奏查奏章知鄴筆札有討奸邪竇光鼐文揑造悖/逆之言托諸竇光鼐之口則其居心奸險實為惡逆之)
(尤因即於闢展地方将章知鄴正法以示懲儆/然亦竇光鼐平時不能自立約束屬員所致也)自立尚
勤思
　　夜雨(三月/望日)
微雨尖山觀海迴未牌賜食霽光開濃雲入夜欣鋪矣
時雨達辰正霑哉麥緑菜黄胥沃潤老扶㓜挈普瞻來
憐他弗惜衣衫濕(十六日早自海寧至杭州夾塗老㓜/冒雨曕迎不惜霑濕倍見愛戴之誠)
(既欣且/憐之)親切民情栽者培
　　老塩倉一帶魚鱗石塘成命修
　海神廟謝貺并成是什誌慰用壬午觀海塘誌事詩
　　韻
壬午觀海塘無非求民寧並携督撫臣(時總督楊廷璋/巡撫莊有恭)
疇咨閲情形憶自庚辰年沙勢已漸更然尚去塘逺未
致大工興壬午至庚子北坍水鋪平畧無漲沙意日夕
縈念恒長此其奚窮民生闗匪輕戴家橋迤東猶有魚
鱗屏迤西惟柴塘安足䕶桑耕庚子我重來
崇祠籲佑靈憑輿厯厯觀既觀慮且行其間老塩倉下
樁我所經活沙旋吐樁(海塘自戴家橋迤西皆柴塘不/足資保衛因擬改築石塘司事)
(者輒稱老塩倉一帶活沙難于下樁若移内接築又有/碍田廬壬午親臨試下木樁始苦沙澁用二百餘觔之)
(硪一築率不及寸許樁下既深又苦沙散不能齧木樁/搖摇無著是活沙之説信然彼時既未能即築石塘因)
(藉坦水石簍為固迨庚子南巡沙/坍簍露决計接建魚鱗石塘云)蒿目乏計生申命築
魚鱗切念樁難擎然事在人為未可謝不能(老塩倉一/帶沙活難)
(以釘樁然事在人為未可遽謝不能庚子南巡復申命/改建魚鱗塘初開工時仍有已釘復起之患旋有老翁)
(指㸃云用大竹探試俟千定沙窩再下木樁加以夯築/入土甚易因依法扞築又梅花樁以五木攅作一處同)
　(時齊下方能堅𦂳不致已釘復起試之果有成效迨後/跟尋老翁已無踪跡現據富勒渾福崧等奏詢之盛柱)
　(及在員弁兵役等皆稱老人指㸃傳為並神助請勅修/該處  潮神廟以答  靈貺因俞所請  賦詩以紀其)
　(事/)月月具圖報心懸如目憑大小吏胥勤民夫盡力爭
　老塩倉一帶石塘竟築并外仍䕶柴塘内無害溪阬却
　聞夯樁時老翁言信應竹扦試沙窩成效免變驚因下
　梅花樁堅𦂳無欹傾魚鱗屹如峙如峙潮汐通江瀛功
　成翁不見詎非
　神所營賛
天福萬民竟得鉅工成臨塘新
　祠宇榱棟煥支撑肅拜致䖍謝五言得行程迤西更易
　為仍欲殚吾誠(老塩倉一帶三千九百四十丈鉅工已/竣而章家菴迤西僅有范公土塘一道)
　(難資衛䕶因令該督等悉心籌勘一律改築石塘較之/老塩倉一帶更易施工亦惟殚吾愛民之誠不惜再費)
　(數百萬帑金俾闔郡/黔黎永慶安枕耳)
　　　閲海塘四疊舊作韻
　己夘以来潮近塘卄餘年未漲沙良(丁丑嵗南巡閲視/海塘其時海潮大)
　(溜尚趍中亹自己夘以後潮漸趍北亹至庚子前/巡親臨相度則北岸漲沙盡坍海潮直至塘根矣)雖然
救弊柴易石(先是建請者請易柴塘為石工又有謂老/塩倉一帶為活沙不可下樁而内徙更恐)
(有妨田廬壬子親視之果然彼時惟命増添料值専修/柴塘其舊有條石各工仍令随宜加甃以偹捍衛亦一)
(時補偏救弊不/得已之䇿耳)尚未䕶安海變桑縱看魚鱗一律鞏暫
聴額手萬民慶(庚子親臨閲視以柴塘究不若石塘之/鞏固因不惜工費飭該督撫等扵老塩)
(倉一帶一律改建照鱗石塘凡三千九百四十丈其舊/有柴塘留為重門保障昨癸夘秋八月據該督撫奏報)
(石塘工已全竣浙省永慶安瀾等語今来巡視該處士/民歡忭拜舞出于至誠然予宵旰憂勤有加無已之意)
(尚欿然/未足也)范公塘更應籌固(老塩倉一帶改築石塘業經/告竣惟章家菴以西僅藉范)
(公土塘䕶衛形勢单薄曽諭富勒渾等悉心籌勘一體/改建石塘以資捍衛據富勒渾等奏該處淤沙土性浮)
(鬆即添築柴塘一遇潮汛頂冲亦不足抵禦等語因思/柴塘自不及石工之堅固事在人為不可惜費即多費)
(帑金數百萬使闔郡黔黎永慶安枕何/樂如此遂明降諭㫖一律堅築石塘矣)暇食民艱厪弗
遑
　　命於新建石塘尾柴塘内接築石塘越范公塘直
　　　抵烏龍廟即以范公塘為外䕶之土塘詩以誌
　　　事
江南范公堤久傳仲淹義浙省范公塘乃自承謨置(范/公)
(土塘乃本朝閩浙總督范承/謨所建承謨即仲淹後裔也)一家兩大工先後勤民事
在浙斯言浙石堅土易潰邇年沙北坍迴瀾噭齧恣范
塘東北尾内奰已有事(昨嵗癸夘四月據福崧奏范/公塘原築埽工自二月以)
(來因迴溜汕刷致有間段矬蟄現用船沉石以䕶塘根/尚属稳固等語朕以該處既是潮水頂冲且囘溜汕刷)
(即用石沉船亦係暫時防䕶非一勞永逸之計因傳諭/富勒渾福崧通盤熟籌是否應照老塩倉之例一例添)
(築石塘詳悉繪圖貼説具奏並諭令于所呈圖内硃筆/圂處添築挑水石壩以期挑溜南趍仍俟今嵗南巡時)
(親臨閲視指示/機宜再行定奪)沉舟下石簍幸保目前計塩倉石塘建
繼此誠當議柴塘補范公率以允大吏(該督撫等請于/新築石塘工止)
(處之現做埽工柴塘之尾接築柴塘八百/餘丈直抵范公塘以為外䕶即允所請)兹來細斟酌
建石難再遲發帑五百萬分年物料備(兹親臨閲視所/建柴塘及范公)
(塘一帶亦必須一律接建石工方于省城足資永逺鞏/䕶因諭令自新建石塘尾起越范公塘直抵烏龍廟止)
(范公塘盡處一體添築石塘撥給部庫銀五百萬兩子/限五年自東而西分段陸續修築並諭先行備辦工料)
(擇日/興工)一如章菴東外柴内石暨柴即代坦水(庚子前巡/諭令将章)
(家菴以束柴塘内普建石工兹来親閲見石塘之前柴/塘之後有溝漕一道現存積水並無去路恐致淹渗塘)
(根又石塘上堆積土牛無禆實際諭令将土牛填入積/水溝槽之内仍将柴塘後之土順坡斜做並于其上栽)
(種栁樹俾根株蟠結益資鞏固且令外柴内石連為一/勢即以柴塘為石塘之坦水且令柴塘亦時見本有坦)
(水/也)柴接土塘比(即范/公塘)土内石相倚烏龍廟齊至(柴塘石/塘中間)
　(将土牛填實種栁互相倚恃聫絡鞏䕶最為得力兹范/公土塘後接築石塘直抵烏龍廟范公塘盡處均令照)
　(式修築堅固俾海疆永/慶安恬民生益資樂利)永矣保杭城千年安晏遂六巡
　塘事畢五字始終誌
　　　恭依
皇祖巡幸杭州詩六叠韻
　石塘接築俾民安為報功成此厯觀(庚子巡視海塘命/于老塩倉上下接)
　(築魚鱗石塘為永逺安瀾之計其舊有柴塘仍命留為/重門保障昨嵗癸夘八月内據該督撫奏報魚鱗石塘)
　(三千九百四十丈一律工竣今來躬親厯/視所砌石工整齊堅實洵可永資保障)窮尾溯源暫
　紆蹕(尖山在㙮山之北自此北至乍浦一帶向無塘堰/以其地係銕板沙不畏潮勢冲齧而西自海寧沿)
　(塘觀海窮尾溯源一切塘工形勢可以一覽而得故自/壬午乙酉庚子及今甲辰皆紆蹕登尖山項觀海觀塘)
　(而返/杭州)衢歌巷舞此迎鑾欲尋南宋宫庭泯究是偏都街
　道寛(杭州街道較蘇州甚寛知/為南宋偏安之都㑹也)敬仰
奎章六依韻悵然思昔侍
遊歡
　　　韻玉館再叠乙酉詩韻
　設使擬君子南方真有强虚心對今素白髮較前長春
　即秋何礙(竹以春為秋/見賛寧筍譜)風和月總凉無須待夔戛恒此
　韻琳琅
　　　六依
皇祖呉山詩韻
　且遲明日駐西湖覽陟湖山厯市衢左右翹瞻老與㓜
　可知養給切吾圖
　　瑞石洞
　吳山瑞石洞每來必有詩庚子繹其名云有㑹意斯(昨/庚)
　(子于此題句云曰瑞/誰所名想有㑹意深)然引而未發兹當申其辭虚室能
　生白其祥止止禔瑞即祥别名洞則虚也宜是實註䝉
　莊詎稱嵒齬竒
　　飛來石
　無翼而來此止之其翔其翥莫窮疑設如􁖿㠑方其玉
　禦冦良言怵我思
　　紫陽洞題句
　瑞石洞或稱紫陽申其義謂註䝉莊(瑞石洞又名紫陽/洞適題瑞石洞詩)
　(有虚室能生曰其祥止止禔瑞即祥别名洞則虚也/宜盖以申明庚子詩未發之意實于䝉荘有㑹心也)又
　云祠以真人立(洞在紫陽山下康熙年間于其下建紫/陽書屋葢因朱子得名雍正年間又因)
　(紫陽真人曽居/此復為立祠)主敬端知朱義長(朱子之學主敬為宗/即荘子之虚室生白)
　(亦豈外是洞之得名紫陽/地賴人傳當以朱義為長)
　　　閲杭州旗兵
　已此百年久駐防侵尋風氣漸如杭一齊傅耳誠何益
　衆楚咻之義可方(今各省駐防旗兵其清語率皆生澁/然音律尚不致大錯設令其漢語則)
　(與本地漢人無異風土所習染亦/無可如何然必不可令忘清語也)何事弗厪返舊俗無
　思不服緬
前王命皇子射聊示衆老弗躬為慙莫遑
　　　昭慶寺
　壬午曽留句喜恒
慈慶昭重來殊景况此慮久蕭條橋畔尋門熟墻頭望㙮
　嶤(寳叔㙮近此寺疑/昔年原属寺内也)徘徊憩精舍又得片時消
　　大佛寺題句
　須彌弗為大芥子弗為小此語實佛語其徒應俱曉此
　何以大稱鑿像山骨窈始自宋思浄(北宋/僧名)六百年名表
　曰是已涉非謂器斯逺道隠若調御言頓置斯不少
　　　瑪瑙寺叠庚子韻
　精藍昔未到庚子始臨云祗惡逢迎巧那嘉構築勤謬
　稱商獻悃(葛嶺下舊有瑪瑙寺庚子南巡見其増飾華/美深不愜懷畺吏謬以浙商捐修為辭余謂)
　(商民一體故前巡詩有商力/彼民力求欣吾不欣之句)可識佛無欣越益吾慙愧
　恐防議論紛
　　　詣聖因寺瞻禮
皇祖神御殿
　又至西湖謁聖因
聖堯遊豫總因民助休澤實被黔赤
臨莅古曽鮮六巡别緒猶懷庚子嵗重瞻欣此甲辰春敬
　遵
前度敢渝越(我如其皇祖凡六度南巡兹/適    數亦弗擬増至矣)祗愧瞠乎望後
　塵
　　題澄觀齋
　聖因西側有行館兩字澄觀
奎畫顔不覺數年隔往嵗又于斯日憇㡬閒明湖萬頃㑹
　心處韻景四圍朗照間識得
昔今不異者每同樂弗㤀民艱
　　　涵清居
　漫道今春蕆六度(前武皇祖六度南巡予惟敬繩成昨/    不敢有過兹六巡之典幸)
　(曽製南巡記以申予意/欣幸之餘倍切兢兢也)底言古月印千潭一清無際天
　連水方寸都於静裏涵
　　　五題西湖行宫八景
　　　　四照亭
睿藻煌煌額掲亭繹思弗為
賞澄濙照臨民物伊誰責(申庚子舊作萬方/民物照臨中之意)敢不孜孜慎
　九經
　　　竹凉䖏
　見説三春是竹秋既秋凉自有來由閒披料峭琅玕裡
　未可其間坐久留
　　　綠雲逕
有暇孤山遊片時千林新綠始偨池霑衣原在雲深處
不約而同長史詩
　　　瞰碧樓
春水初生漾細淪樓忩開處渺無垠瞰來一碧萬頃者
閲盡古今摘句人
　　　貯月泉
半畝方塘亦有波四時無礙印嫦娥平湖漫道當秋好
(平湖秋月為西湖十景之一貯月泉山/半一泓亦先得月正不以大小殊觀也)小許還勝大許
多
　　鷲香庭
靈鷲由來隔弗遥天香雲外月中飄昔年雖設秋來興
(鷲香庭老桂連蜷辛未題詩有何當秋宇/下意滿領天香之句然究未秋月来巡也)忖度無妨不
踐饒
　　　領要閣
閣髙越覺聖湖寛水態山容入静觀領要設如絜矩者
吾知兩字是君難
　　　玉蘭堂
一雙玉樹植堂襟香色同参静且愔題以七言弗迴顧
年年春苑付無心
　　　題文瀾閣
四庫鈔書蕆次第因之絜矩到南邦(壬寅秋以四庫全/書分弆文淵文溯)
(文源文瀾四閣者已次第就蕆因思江浙為人文淵藪/宜令廣布流傳勅發内帑雇覔書手再繕全書三分安)
(置揚州之文滙金山之文宗及此杭州之文瀾三閣俾/東南士子得就近觀摩並有㫖令不必靳固准願抄冩)
(者抄寫但不可致錯亂遺失以昭我/國家藏書美備教思無窮之至意)班傭此實官帑發
盧徑彼殊衆力扛(按唐盧藏用始隠終南山時有意當/世人目為隨駕隠士晚乃就徵拜徇)
(權利司馬承楨将還山藏用指終南曰此中大有嘉處/承禎曰以僕視之仕宦之捷徑耳前辦理四庫全書四)
(分時准各謄錄自備資斧効力五年期滿給予議叙其/中人數衆多不無倖進借此為終南捷徑者既慮有礙)
(選法亦非䇿勵人才之意是以後次續繕全書三分飭/發内帑銀百餘萬兩覔書手予值繕冩在抄胥等受值)
(傭書即同和雇而書成又不/邀議叙仍于銓政無礙也也)致衮鉞必公慎取捨淄渑
細辨斥䝉厖范家天一于斯近幸也文瀾乃得雙
　　趣亭
文源取式逮文津(御園之文源閣繼山荘之文津閣而/建其南屏以假山俱有趣亭月台文)
(津閣詠月台有米家范氏兩兼竒/之句兹文瀾閣亦倣其式為之)亦有趣亭棲碧峋寄
語将來鈔讀者文瀾不外史經循
　　月臺
叠石為山路不長月台重肖米襄陽(月台見米芾/西山書院帖)限于
地異平湖好登望微嫌似面墻(此台在文瀾閣前是/以近東墻故戲及之)
　　題西湖十景五叠舊作韻
　　　蘇隄春晚
頻煩叠韻剏髯蘇一再無妨肖以吾増景已難僂指計
却兹數典占西湖
　　　栁浪聞鶯
南渡宋家忘北金相于絲管樂春深新鶯一囀非無意
河北由來有故林
　　　花港觀魚
渠成水到自為港名以實傳因號花却異如棠觀魚者
隨時玩景助年華
　　　曲院風荷
宋時麯院此時風荷豈分疏等燦紅不識吳民尋樂輩
可知今昔樂非同
　　　雙峯挿雲
迴峙雙峯天四垂豐隆巧與絮衣披一時却想窮民夥
可乏無衣露肘時
　　　雷峯西照
浄慈雁㙮由來古十景乾淳已有名想像未經欝攸際
玲瓏旭影照縱横
　　　三潭印月
到許舟而弗許輪無塵處憩少閒身祗于民隠厪宵旰
那向禅宗悟果因
　　　平湖秋月
小駐遊軒綠繖油倚欄萬頃俯波柔底論秋月與春月
宋代蟾光流不流
　　　南屏晩鐘
清夜觀書倚翠屏霜鐘㫁續送來聲宋顛元躓荆凡幻
僕數(上/聲)何須藉屢更
　　　斷橋殘雪
三十三年一瞥餘(自辛未初次南巡越壬午丁丑乙酉/庚子及今甲辰六巡凡三十三年矣)
聖湖佳致故如如新詩五叠吟殘雪不擬捜題更命輿
　　杭州孤山寺三用張祜詩韻
孤山自有岑(古山盖孤山之誤西湖志稱陳文帝天嘉/元年有天竺僧持辟支佛舍利至杭遂于)
(孤山見寺立㙮此刹劍自南朝唐人已多題/詠名蹟最古後人以孤訛古亦以音相近耳)佛寺照湖
心古往今何在山陽水却隂難尋當日景畧寓五言深
命舫問他處菁葱隠逺林
　　題述古堂
庚子南巡此纔看述古堂(庚子前巡畺吏重修栢堂竹/閣並葺述古堂雖成事不説)
(然惡其綴景過當有㸃綴却嫌/非朴素徘徊祗覺惹嗟咨之句)新成事不説小憩意翻
忙深惡逢迎輩大乖休助方憑軒思述古越覺慙(去/聲)徬
徨
　　栢堂四叠蘇東坡韻
一栢東坡猶見前(見東/坡詩)祗今其一亦茫然可知形色終
歸壞奚必宋唐追論年却惜白翁半字冺還餘蘇老七
言傳偶因寄興四賡韻莫擬擎拳豎拂禅
　　竹閣四叠蘇東坡韻
竹閣黄州然不然時移弗見兩層軒傳將佳句真圖畫
贏得名山是子孫那辦岡前留古寺猶看湖畔有烟村
從前擬罷尖义體(蘇軾詩毎以叠韻見長其咏雪二首/用尖义兩韻凡經數叠詩家兢傳此)
(體/)口業由来戒綺言
　　題六一泉用乙酉韻
東坡懷六一因以名斯泉兩賢去雖遥仿彿見遺篇逢
時歐勝蘇立朝常諮延云何亦寄傲髙尚托清便集古
錄千卷藏書萬卷然琴碁復各有置酒瓦壺圓與已六
而一娯老頗自賢由是薌西湖境改名無遷(西湖六一/泉以蘇軾)
(守杭時與僧恵勤懷歐陽修得名至南宋時入于禁苑/故韓淲詩有山林已禁苑復與道院連蘭若縱莫存此)
(水猶泠然之語盖陵谷雖遷/而六一之名數百年来不改)禁苑僧道居何醜復何妍
兹為遊幸地賡詩増愧焉
　　賦得南坍北漲(得心字八韻/浙江試題)
紹(興/)海(寧/)對相峙江潮自古今中亹誠最美兩界幻難
諶坍漲事無定北南勢有斟興猶山作禦寕祗岸虞侵
(紹興在浙省迤南諸山聮絡海潮南注可資抵禦若海寕/一帶地本平衍正當北岸之衝潮水毎虞侵齧必沙勢)
(南坍北漲始/保萬全也)壬午溜遷後甲辰水尚深(丁丑南巡時見/海潮大溜尚取)
(中亹己夘以後漸遷北亹壬午親臨閲視漲沙猶擁䕶/隄根竹簍因命督撫標記尺寸按月奏報至庚子前巡)
(往視㙮山塘工漲沙盡坍至癸夘八月三層竹簍俱露/今甲辰閲視幸漲沙復将三層竹簍上下全行掩䕶漸)
(有南坍北漲之機然水勢尚未改/趋中亹石塘經久之計不容緩耳)築塘圖久計(庚子春/巡閲視)
(塘工飭督撫等于老塩倉舊有柴塘後一律添建石塘/四千二百餘丈上年七月間告竣兹親臨閲視范公塘)
(一帶亦必需接建石工方于省城足資鞏䕶因再降㫖/自新築石塘工尾起于范公塘内至烏龍廟止一體添)
(建石塘仍留柴塘為重門保障于柴塘後石塘前溝槽/内填土種栁俾柴石連為一勢即以柴塘為坦水撥給)
(部庫銀五百萬兩予限五年陸/續修築以期海疆永慶安恬)射弩罷雄心無往思不
復斯升(謂北/漲)祝彼沉(謂南/坍)
神祠躬致拜籲
佑愧為欽
　　九里松
欲問三天竺先循九里松一亭臨入路萬樹暎雙峯地
古塵自逺年深翠越濃祗疑幽絶處公十八堪逢
　　上天竺法喜寺
靈感衆生願(咸淳臨安志稱後晉天福四年僧道翊結/廬山中夜有光就地視之得竒木命孔仁)
(謙刻觀音像㑹得古佛舍利因納之頂間妙相具足又/錢椒夢白衣人感悟即其地創佛廬號天竺每逢旱禱)
(雨必應頗著靈感嘉祐末郡守沈文通以為天竺起/于司馬晉時踰七百載請于朝賜名靈感觀音院)慈
悲古佛身隨縁為法喜住世㡬千春復此瞻相好於何
論果因訂他真裏幻證此幻中真(朱彛尊日下舊聞引/程敏政之説謂玉河)
(鄉所供大士像係自杭州天竺移來曽命舁觀與天竺/像迥異夫法象不過藉以𫝊幻中之真是一不可何况)
(云二詳見向所著程敏/政重修觀音寺記訂訛)
　　法鏡寺
路迴天竺此重經(此寺舊名下天竺/為上天竺所必經)庚子新修備憩停
賜額無過允僧請(壬午南巡時寺僧乞額因賜名法鏡/寺庚子嵗畺吏遂重加修葺以供停)
(憩可見人主一言一動迎合/者多即此知為君之難也)應聲因以愧身型鏡懸佛
智大圓白㙮矗神尼不斷青静室茗餘思往事豈緣求
悦失明刑(前巡時西湖添設㸃綴皆王亶望任用王燧/所為其意将因以求悦而不知悦不以道欲)
(益反損未㡬究以貪黷營私抵法朕與/諸臣刑賞一秉大公豈因求悦曲貸乎)
　　西嶺草堂(在法/鏡寺)
西嶺草堂蕭創因唐道標無端重脩飾反覺愧逍遥(地/方)
(大吏以其地在下天竺為至上天竺路所/必經畧為修葺因成事不説亦遂聴之)座擬天花落
庭多古樹喬欲尋中竺去隔障梵鐘飄
　　三生石口號
無生一亦無有生三不止笑彼牛背人其實未了此
　　題瓔璐泉(在法鏡/寺内)
石竇淙雲泉名以瓔珞擬圓如珠磊落連似絲飄纚丈
六清浄身披處恰合體此中有深義欲把莊嚴洗
　　七葉堂口號
避暑禅堂稱七葉(白居易有天竺寺/七葉堂避暑詩)循名責寔未明言
一花五葉非闗此(初祖達摩付法時有一花開葉之偈/故庚子詩有初祖明留五葉祠忽増)
(其二是誰/為之句)意在青蓮佛偈存(七佛偈為禅宗鼻祖自毗/婆尸佛尸棄佛毗舍浮佛)
(枸留孫佛拘那舍牟尼佛迦葉佛釋迦牟尼佛皆各有/偈出佛青蓮口則七葉之名意或取此然亦未見輿志)
(云/)
　　湖心亭
西湖無不佳而此稱湖心是為五官首四面歸照臨然
予絜矩思庶政誰所任敬勝怠勝間念念凛難諶可兹
遊目乎怵㢤惟益欽
　　漪園
逺圖暎碧嶺近鏡俯清波一晌尋澄勝五言寄静哦雖
攄賞春興却念占湖多(漪園在雷峯西照亭下盖依山/占湖為之寛十畝許西湖本以)
(蓄水民間牟利者因緣侵占湖面或圍水籪葑田或圍/之以為池囿均于民田未便乙酉南巡時即降㫖嚴禁)
(侵占以有闗/水利故也)因識君難語政無不慮麽
　　詠雷峯㙮
莫氏圖中塔尚窺(雷峯以郡人雷就所居得名吴越王/妃建㙮于雷頂向有重檐飛梀忩户)
(洞達後燬于火孤塔巋然獨存磚皆赤色藤蘿牽引夕/景返照尤佳故有雷峯夕照之目    皇祖御書改為)
(西照内府舊藏有莫景行西湖草堂圖盖未燬前所寫/是以壬申題句有玲瓏更見雷峯塔喜未曽經刼失火)
(之/句)廢頽莫辨故何其大都成乃壞之本欲示色原空即
斯燦爛南朝詡金界荒唐野史説黄皮玲瓏半截入忩
影月任照還風任吹
　　　淨慈寺瞻禮
　南岸精藍誰巨擘浄慈古刹久羶薌背山無礙樓臺起
　面水有如空色㤀未徹當頭七佛偈惟欣撲鼻一爐香
　經棚却憶祝
釐處(昔年南巡浙省紳士于淨慈寺建設經壇/以事闗祝    釐即境思舊祗益悵然)今
昔不同神黯傷
　　　小有天園
　向年遊此園無過詠佳景春風此重来乃覺别有省人
　心祗方寸萬物備俄頃其中各有天不昧斯為幸然而
　難言哉要當私盡屏顔淵問為仁四勿同兹領
　　留餘山居
　山居號留餘留餘意可想受福欲留餘其來自穰穰得
　譽欲留餘副實庶不爽稱(去/聲)意欲留餘風帆戒一往問
　景欲留餘乃弗窮其賞獨于施恵間留餘則為枉四韙
　一涉非戒非厪吾掌
　　聴泉亭子(在留餘/山居内)
　山荘之泉題曰觀嵗嵗
奎章瞻尺咫留餘之泉題曰聴是則一時興所喜顧其間
　亦别其義觀在乎目聴在耳二者實弗可偏廢於表固
　當識其裏目色耳聲歸至静何有于聆及于視然而在
　兹應言兹兹謂天樂演梵㫖
　　　丁家山
　白石緑蕉閒逕尋(此處又名蕉石鳴琴為/續西湖十八景之一)不知曽孰此
　鳴琴設云泉響如焦尾聴作南風解阜音
　　　福建一百四嵗老人郭鍾岳自閩來迎加恩賜予
　　　國子監司業銜詩以賜之
　登袠夀百四來程里二千誠云天下老疑是地行仙忱
　悃足嘉矣精神尚躍然恩榮司業秩酬爾矻芸編
　　喜雨(三月二/十二日)
　江浙那得喜雨詩喜當知以霽多時吾寧徒務晴遊好
　民寔深厪潤稼宜(杭城自三月望日得雨至今又閲數/日田疇正當長發之際得此時雨更)
　(為農民/喜慰也)連夜達晨欣澤暢菜黄麥綠發生資雖然言喜
　詎容易齊豫京畿正綣思(直𨽻山東河南屢經傳㫖馳/詢尚未據報得雨為之縈念)
　(不/置)
　　　萬松嶺
　鳯嶺東来此結坡翠籠書院萬松科(傍即敷/文書院)欲詢箇裏
　工佔畢秀助江山得㡬多
　　　敷文書院四叠舊作六韻
　借問讀書者敷文敷底文必先脩其已乃可致乎君詎
　以風雲貴徒然月露勤枕經固厥柢葄史博于聞何必
　妍華尚翻滋思慮紛大端示五字朂矣雅儒羣
　　　慈雲嶺
　髙嶺郡城西松杉蔚翠萋聳來莫山並抱處祗湖低古
　蹟原多幻昔遊難重(去/聲)提
慈雲猶是故仰望益増悽
　　　題勝果寺
　當年甲第作祗園(随時建既為錢鏐及/南宋宫殿後復為寺)世事由來逝水
　翻亟勝隨衰理不易施檀重煥謂徒煩(此寺舊頹廢乙/酉南巡地方大)
(吏施檀/重修者)風來旛動誰能所山峙江流各静喧趙氏排衙
石尚在都為龍象䕶空門
　　登鳯凰山澄觀臺
鳯凰山舊號澄觀臺新名(乙酉登此/與新名)新名與舊號一例
因幻成既以来是山斯台能弗登江山一攬全實足暢
心情金宋元明間其故多變更江山祗淡然何曽繫廢
興下台問景前松送寒濤聲
　　詠排衙石
是地本多南宋蹟峯頭尚峙排衙石風雨㡬度閲凡荆
不改雙雙猶鵠立(叶/)爾時一徳稱格天滿朝仗馬還寒
蝉能言弗如無言者至今誰議斯一卷
　　復雨(三月二/十三日)
春雨連綿南國常優霑真利浸(去/聲)新秧何當分恵施北
省(浙省及江南春雨現俱優渥惟北省尚多望澤據劉/峩奏報直𨽻各属得雨自一二寸至四五寸不等究)
(未透霑至山東河南尚/未據奏到殊深企望耳)渇壤都教潤霈霶
　　虎跑泉三叠蘇東坡韻
十六應真二増上(十六羅漢名見梵經納納達荅喇傳及/法住記俗名十八者詢諸西僧一為)
(嘠巴尊者一為納納達蜜荅喇尊者即世所稱/降龍伏虎也詳見向所作十八羅漢賛識語)虎其一
名久仰而何信空亦有之虎為(去/聲)跑泉以雙掌一之為
甚可再乎掩耳安能止鈴響不如忘慮俯清泉曰無想
已涉有想
　　題開化寺六和㙮
宋初創寺月輪山聞説江潮鎮此間(宋開寳三年僧智/覺于龍山月輪峯)
(創建六和塔以鎮江/潮塔院曰開化寺)可識曽無永逸法曰惟賴有補偏
閑(防/也)每来必鼓吟情勃罷陟漸慚步力艱七級浮屠畢
懸額(辛未南巡初登是塔題額云初地堅固二諦俱融/三明浄域四天寳網五雲扶葢六鰲負戴七寳莊)
(嚴/)㝠捜亦足破天慳
　　閲水操
庚子觀潮樓曽登閲水師可觀不可用曾以紀吟詩(閩/省)
(水師列營佈陣搶風施銃皆能精􁊌然可觀而不可用/己丑征緬甸時曽令提督葉相徳統領福建水師二千)
(人赴滇聴候調遣而臨陣殊怯一聞鎗響即欲泅永逺/遁轉賴徤鋭營兵管押救䕶可見全無實用詳見庚子)
(年閲水操紀/事詩並注)今來依例備觀處移向西云舊處水淺不
　可水操施(富勒渾奏上屆于觀潮樓備閲水操今塘外深濶/沙漲水淺難以操演因于梵村汛之西江身)
　(水勢平緩廢所另建起座閲視水操/戰船駕駛裕如以事已成遂聴之)既然弗閲可嫌復
多脩治果其有用者移閱尚可為無用而多費是謂供遊
嬉弗欣且憮然吾意其應知更思此漲沙何弗向東移
塘固利耕桑一宜無不宜
　　洗心亭
漸入綠雲輪尺篁洗心亭子箇中藏墨名儒行題額者
彖傳能知十一章
　　雲棲寺四叠舊韻作
此處眼看合用青蝸稱居室笠稱亭寺非華貴儉為貴
經弗耳聴意以聴欲去不期他嵗至興来聊可片時停
對雲謂爾權棲止且共徘徊作雨靈(是日/雨)
　　理安寺詠古
一谷一溪環抱巒到來古寺愜遊盤蹟留唐代寔已泯
名定宋年義可觀(寺在南山十八澗志稱古涌泉院舊/名法雨寺盖唐以來遺蹟也至宋理)
(宗以祝國泰民安改為理安寺然/爾時江山半壁亦顧名思義否)合與墨家娱性地似
　殊儒道論心官爾時早失中原半於理安乎抑未安
　　　水樂洞(在烟霞嶺下與/石屋洞相近)
　烟霞嶺下水樂洞嘉泰以來屢廢興宇宙浩刼原自有
　水石之勢聊相乘其興其廢偶所值曰水曰石初無意
　五音六律寧所期不得其平則亦未或云似道得深求
　因之振響勝地留是誠塗汙水樂矣水樂有識應含羞
　　　石屋洞
　石屋嶺下石屋洞洞乃宜也嶺未宜洞實可居斯屋耳
　於嶺奚有義足思邃穴入幽還復朗生白虚室夫何疑或
　稱壁鎸東坡字惜哉苔蘿漫漶之
　　　題靈隐寺
　今曰雲林昔靈隐雲林越䆳隐滋靈相資殷故
聖留額本合相知佛有經苦行(去/聲)僧常修業白清吟客祗
　悦山青却憐文物斯邦久何少劉家陋室銘
　　五和
皇祖靈隠寺詩韻
皇祖題隠
奎文山並峩(康熙二十八年己巳五言皇祖南巡/幸靈隠寺    御製    律詩一章)雲林寶
　後易嵗月亦云多(己巳靈隠南巡䝉/題為    寺後)　(皇祖御製詩尚/  賜額改名雲)
　(林至三十八年/寺葢己巳年)　(南南巡/  巡時)　　(御製詩題即改為雲林/題詩在前    賜額在)
　(後計今凡九/十五年矣)暎砌長(上/聲)禅草拂忩宻慧蘿觀韶如季札
　不擬重(去/聲)相過
　　　葛嶺
　庚子臨葛嶺弗悦惡侈為(庚子初至葛嶺見其梯山架/壑装㸃過甚深為弗悦曽有)
　(詩云殊吾觀海省方/意弗為嘉斯實慙斯)實因亶望作資商營已私(葛嶺添/設㸃綴)
　(雖浙省衆商輸悃然實王亶望信任王燧藉/端滋擾以營私壑爾時已心惡其所為矣)後亷知其
　奸甘省弊並治(王亶望在浙藉公營私即意其必有貪/黷不法之事及辛丑嵗甘省蘇四十三)
　(事發因四五月間多兩究出厯年報旱緣由始得盡悉/王亶望等上下勾通折收監糧冐災冐銷之弊抵法治)
　(罪/)抵法治乾綱太阿肯下移又謂形家言山脈戒㫁斯
　(葛嶺在西湖北後聞形家言以為省城地脈所闗不宜/開鑿其實王亶望黷貨營私即不開葛嶺豈能逭罪乎)
　其然豈其然政惟秉理施
　　夀星院四景再叠蘇東坡韻(在葛嶺智/果寺傍)
錢唐太守叩禅扉幸未金山輸帶圍有松有竹即契友
底學墨者著袖衣恵勤恵思(二人皆杭僧/與東坡唱和)或可語無須
持戒觴還飛逸興摛藻不拘律淋渪題壁休嫌肥
　　　右寒碧軒
泉有名杯杯實無有無名實幻如夫東坡留得風流在到此
何妨試茗盂
　　　右杯泉
有目觀難止如觀目自寧(如来者如/彼之来也)孰為賓及主不出
户和庭聖水常拖白髙峯弗改青恒兹青白裏騁望悦
清泠
　　　右觀臺
莫謂朝中少識人(用東/坡意)吳僧頗足張(去/聲)吾軍(用昌/黎語)至今
傳有夀星院个个曽朋玉局君
　　　右此君軒
　　紫雲洞
妙智菴傍紫雲洞冬恒温暖夏恒凉不常中可其常見齊
物篇曽著有莊
　　黄龍洞詠古
呉興黄龍山慧開聚禅侣後卓錫斯洞因得名同舉其
事在淳祐武林正偏處燕堂守江介象教侈佛宇理宗
誠何心徒傳講學語設問應循名實忘金之府(徽欽被/羈乃在)
(金之黄/龍府也)
　　参寥泉再用宋韓淲韻
玉局熟䝉莊數典秋水清參寥名此泉疑始寄遥情始
既己疑色何妨謂聲我毎品笑泉錙銖較重輕(向嘗/製銀)
(斗較量各處名泉就其輕重以别等差/詳見向所作玉泉山天下第一泉記)去道益逺矣對
矣對斯生愧明然而請進之無非天一生
　　清漣寺觀魚五叠舊作韻
西湖十景足斯乃續増餘(西湖志續増十八景有玉泉/魚躍即此也玉泉發跡西山)
(伏流數十里至此始見色清味甘甃石為池方廣三丈/許清澈見底游魚鱗鬛可數内府舊藏有王淵畫魚對)
(此恍如/展卷也)漫擬新勝(平/聲)舊由他僧妬魚(寺僧以遊人觀魚/者毎攜饝以飤嘆)
(已不如/魚云)方塘紛展畫一鏡静含裾叠翠於牣矣出藍突
闖如(是寺魚皆/青翠色)潜知心不競躍似手騰書弗擬重拈句
古稀今老歟
　　題放鶴亭
湖心一嶼真蓬瀛棲嶼四柱貽孤亭借問孤亭以何建
放鶴逸士留斯名胎仙為子誠肖子放去歸來一任彼
等較梅妻更絶塵千年丁令益俗矣雲龍山復稱其張
我亦肖之以山莊(避暑山荘内亦有亭名/放鶴向曾有詩紀之)一之為甚可
再三(去/聲)俯仰間祗増暫惶
　　吟香别業
孤山東北脚别業故臣居(吟香别業在孤山東北/為故督臣范承謨别業)易以
吟香久屢經攬景予至今憶松桂(謂承謨/盡節)非夏那芙蕖
(是處沼中引湖水植荷/花吟香所以得名也)設曰勾留處(别業本名勾留處/盖取樂天詩意後)
(疆吏重葺/易今名)兹來意頗知
　　龍井八詠
　　　過溪亭
亭自亭而溪自溪言傳三笑信無稽雖然久假不歸者
　千古人過去重(去/聲)提
　　　　滌心沼
　六祖當年傳法音可知神秀悟非深滌之何乃重名沼
　吾謂辨才尚有心
　　　　一片雲
　巒罅生雲雲䕶巒自成一片習而安仰知
皇祖經臨處嵗嵗山莊三字看(避暑山荘内延薫山館束偏/别室有    皇祖御題額曰)
　(一片/雲)
　　　　風篁嶺
　清風拂處翠交加等度卑之龍與蛇過嶺即為上天竺
　琳瑯韻裏步雲霞
　　　　方圓菴
　儒曰仁圓而義方菴名數典豈荒唐辨才應讀昌黎集
　文暢希其取友良
　　　　龍泓澗
　刻峭崇山澗有泉㡬畨坐石得吟篇外人不識臨眼底
却道湍流落半天
　　　神運石
運以神功誠有無卓然立不借傍扶方圓菴是米顛䟦
對此曽經下拜乎
　　　翠峯閣
八詠逮兹四度酬翠峯廿載閲春秋吟成去弗復迴顧
結習由来不欲留
　　冷泉亭
飛来峯之側呼猿洞之口曲澗宛轉間中有玉龍吼功
徳任彼稱清泠恒自守曰空尚弗可曰色更何有林洪
惜流出未免失享帚(洪句云流出西湖載歌/舞回頭不似在山時)
　　韜光庵三叠舊作韻
平生志不厭山林况此山林處最深螺髻龕叅檀篆結
金蓮池汲茗漿斟片時静可消塵慮七字成聊托素襟
行漏泠泠促歸轡曰歸曰住兩無心
　　普圓院(在雲林/寺之西)
普圓復古號改額總從刪(院創自劉宋元嘉時石晋天/福中顔為普圓院又名資巖)
(南宋咸淳間改為永福寺資巖無所取義或資嚴之誤/兹仍復普圓古號餘㮣從剛詳見庚子年逰普圓院詩)
(按/語)頗協佛之義(佛以圓/通為義)宜居僧以閒而何冀檀施(去聲/  今)
(之僧人多/冀布施者)豈不汚湖山弗與談禅偈成詩即便還
　　孤山晴望
一雨三日伊誰力傍晚快晴送我行(将以明/日旋蹕)遂􁃋林逋
最髙處恰如曽㸃詠歸情山明水秀誠無比寓意澄觀
詎有縈聊以七言當留别膩雲收盡碧天清
　　杭州啓蹕迴鑾之作
七日西湖暢豫情平明啓蹕度杭城大凡勝處祛留戀
乃可道心契一精冬麥抽苗含宿雨春桑發葉烘(去/聲)新
晴亟應歸矣俾民暇(巡蹕所至迎鑾男婦夾道瞻覲駢/肩接跡其愛戴寔出至誠然春季)
(正當盡力農蠶亟應旋/蹕俾得及時勤業也)莫誤斯邦蠶與耕
　　夜雨(三月二/十八日)
夜雨隔忩聞打篷亂㸃紛優於澤何礙知是熱之薫(昨/近)
(頗熱知薫/蒸有雨也)行漏聴長短潤郊計寸分因希北省遍逺綣
近斯欣(昨據薩載奏報雨澤有霑二三寸處兹/徹夜終朝寔甚優渥入土均盈尺矣)
　　雨中過平望
夜雨淋漓曉未巳川路計程六十里刻期以進衆早行
㝠濛舟度絲烟裏米家真蹟故常觀較斯活畫彼遜美
獨憐縴兵跋泥濘霑體塗足苦莫比白金按名都遍給
念他固亦人之子瀰漫四宇藏逺山平望鎮村忽莅止
兩傍瞻覲無萬民弗惜濕衣色都喜闔閭坐覽意􁃊然
顧我何徳以致此
　
　
　
　
　
　
　
欽定南巡盛典卷二十二
欽定四庫全書
欽定南巡盛典卷二十三
天章(甲辰/)　(江南/)　(山東/)　(直𨽻/)
　詩
　　迴蹕至蘇州䇿馬入城之作
膏雨既已渥快晴實愜情進舟速水路䇿馬入蘇城如
子欣父至駢肩繞膝迎愛之無别法不擾飭官清
　　重逰寒山得句
蘇城駐信宿乗暇訪名山結習知應捨勝逰縁逮還(將/以)
(明日/旋蹕)喜看麥穗吐(前駐蹕蘇州時麥苗㣲覺望雨兹旋/蹕重至寒山以農田屢被春膏巳巳)
(吐穂頓改/前觀矣)茂錯菜花間大慰從前意新詩那可刪
　　題澄懐堂
徑入緑琳琅三間别有堂據床引綺思列架發芸香駒
影分明是塵勞頓覺忘澄懐擬何事民務細商量
　　清暉樓口號
翠峰邏復碧波圍秀入搴帷潤逼衣拾級乍欣得新况
　溪樓仍是此清暉
　　　六依
皇祖華山詩韻
　理趣将塵逺詩裁與境深步猶堪勝濟鬢不礙霜侵解
　舞花經籟能言春入禽五言賡
聖藻六度仰
冲襟
　　　白雲泉六疊白樂天韻
　香山昔日對流泉太守公堂一日閒我自先憂天下者
　豈能效彼樂斯間
　　　髙義園
　山北(靈/巖)天平路名園乆識吾施田本創范(仲/淹)作記却因
　蘇(軾/)桃栁暢春意詩書供静娛載咨由義者莫負舜之
　徒
　　　舟過無錫縣
　舟過無錫弗艤岸去時䇿馬已觀民茲來露冕坐闔閭
夹岸跪覲無萬人因思皆資衣食者自當物貴生計貧
幸遇有收尚可活水旱那無饑溺頻以是祈嵗厪宵旰
大吏並飭諱災諄展義時邁政因此我豈山水徒遊巡
　　漪瀾堂三疊前韻
山中喜有水圍堂滉漾楣欄上下光勝處恰宜孟王畫
(庚子前巡以王紱竹罏圗既燬因復檢石渠寳笈所弆/王紱溪山漁隠圖賜藏山寺是巻亦有吴寛䟦語與竹)
(罏圖筆墨絶肖郵致名藍俾還/舊觀亦為兹山增一叚佳話也)與来還和老蘇章綺紈
那辨文和武(趙州栢林等有吴/道子畫文水武水)甘劣休論圓與方(恵山/有方)
(圓二池圓者甘/而方者較劣)七字捉成壁間􁪈笑云付爾樂斯長
　　若氷洞
牝洞從来具靈氣温冬涼夏不可竒(凡石洞中冬必温/而夏反凉大屋亦)
(然不足/竒也)題名此曰若氷者應是来當暑月時
　　便民港紀事
句容道屢經新港初見爾壬寅方始事癸邜成功駛沙
溪拓以寛(自鎮江師古灘逕句容至上元舊有沙溪一/道長百里嵗乆湮塞乾隆四十七年冬間薩)
(載奏請開濬寛深引注江水入新港士商得以舟行至/江寧且可越黄天蕩江路之險行旅稱便於四十八年)
(冬竣事奏到賜/名曰便民港)泥泉濬而泚别引江漲途潮汐波増瀰和
雇民受利亦非徭役起(是役飭發江省公項給價和雇民/夫百姓藉資謀食並無絲毫擾累)
(共用銀十/一萬餘兩)安福(御艫/名)御以行鏡中風物美大吏乞港名便
民賜名是鎮江及江寧陸路弗通水南方便於舟艱車及
步履考士並賈客自此舟行矣若云勤蹕途吾殊不為(去/聲)此
　　髙資港詠古
髙資已駐燕兵近孝孺方陳割地謀洪武設非遵古制
應無靖難肆䖍劉
　按建文君臣庸懦固不足論使洪武弗泥古立皇太孫擇賢而立
　燕王為皇太子則必無靖難簒奪慘殺之事矣因經此地並及之
　　由便民港舟至棲霞山行館即事有詠
發以寅而到以申(舟行由便民港至棲霞山行館水程百里/較每日稍逺因以寅刻起行迨申刻即到)舟
行百里未勞身此言訝不當出我執役猶應念衆人漫向青山
論今昔最欣緑水滌精神迎鑾老幼胥懽忭自審如何稱(去/聲)便民
　　題棲霞十景
四隣峭蒨碧峰圍中有行宫據翠微不向攝山尋藥草
古稀過四又何希
　　右棲霞山
玲瓏峰表滀天池却弗流為瀑布垂一種尋常勝他者
旱乾水溢兩無之
　　右玲峰池
峰姿㠎嶫照曦紅青石烘成紫亦通惡以奪朱權弗論
千秋永䕶化人宫
　　右紫峰閣
山房愛聴謖濤聲却不希他𢎞景名笑指繞階一溪水
三年前此座中清
　　右萬松山房
對立雙峰萬古亭中間一線迥含青天開豈費疏鑿力
蜀道空勞笑五丁
　　　右天開岩
巒繞岡遮幽且偏居斯凡骨亦成仙自嫌清蹕来游際
扃岫掩闗合致然
　　　右幽居菴
盈溝盈谷蹙花傾是浪而無澎湃聲莫謂斯崖出假借
千秋何物定其名
　　　右曡浪崖
栲栳明珠鏡面呈方塘半畆渫然清玉泉山下湖論頃
大小由他萬斛傾(攝山珍珠泉晶瑩上出半畆澄清為/前督臣尹繼善所疏剔然較玉泉之)
(趵突山根蕩漾成湖其倍小泉淙噴/而出者不啻萬数實不可同年語也)
　　　右珍珠泉
虹非日照鏡非銅溪徹橋彎值偶同奚必名中辨真假
藉他假幻悟真空
　　　右彩虹明鏡
誰與竺菴號徳雲聊欣一炷淨香聞爾時布景恦然憶
馳驛觀山豈漫云(昔逰此山時尹繼善以未盡其羙有/馳驛觀山之喻予則以為深惬宿懐)
(不留意於物至今/猶每追憶其言云)
　　　右徳雲菴
　　白乳泉試茶亭用皇甫曽送陸鴻漸棲霞寺採茶
　　　詩韻
採茶遂試茶弗焙葉猶生(凡採茶其葉必生當焙之然/後可烹茗兹皇甫曽送陸鴻)
(漸採茶而遂云野飯石泉清是/甫採而即烹茗矣故戱及之)疑舉且喫語(謂趙州和/尚且喫茶)
(句/)但期此話行(且放此話行亦/指月錄中語)羽踪藉因著曽句亦云
清泉則付無意淙淙千載聲
　　題太古堂用庚子詩韻
棲霞此重来倐閲四年乆是我藏詩所一有無不有拈
花弗闗指掃葉底湏帚胥是太古然問堂知是否
　　武夷一曲精廬用庚子韻
攝山勝以山然亦不乏水命曰武夷曲似㦲而逺矣有
石可枕頭有流可潄齒王武子所云適可用於此然我
憂勤人未宜斯比擬
　　登棲霞最髙峯眺望作歌
我昨進舟来棲霞髙峯半天望及至今日徐徐登便民
港水眼底漾由港而江通潮汐舊稱險處黄天蕩避險
就安誠便民兩府(謂江寧/鎮江)行舟水無恙不惟兩府歌利
濟通省士庶情俱暢(便民港既成不特鎮江江寧兩府/舟行稳順即通省士民往来金陵)
(者免渉黄天蕩江濤之險及/陸行䟦履之艱無不稱便也)然而江中仍有舟圖利忘
害憐衆状邇日作炎其熱難堪比及造極爽拂風尖身
既適矣心亦恬於是息江港安險之幻境置魏吴機械
之浮談歌留石碑傍花龕萬刼佑我黎與黔古稀誠老
矣南巡願罷安福帆
　　得趣樓
攝山趣難僂指數髙樓得全隨所取數之既難得何易
數属有意得無意以此知無勝有多山情水態面前羅
而樓不識不知付以寥天一獨欣明日啟蹕後乃無人
過
　　自棲霞至江寧駐蹕之作
兩日山逰六蹕移古来都㑹合臨之萬民瞻就情増舊
一已安懐念在兹􁃪里輿驄無甚勩六朝興廢有餘思
安南適值陪臣至道左俾觀巡狩儀(安南國王黎維褍/遣陪臣黄仲政黎)
(有容阮􁧉賫表至京奏謝計程距迴鑾尚逺守候需時/因喻令由湖北取道赴江寧於蹕途瞻覲是日易輿乘)
(馬俾觀巡狩之儀仍/優予宴賚遣令歸國)
　　題燕子磯
有石臨江翻若飛久聞燕子用名磯六朝往事誰興廢
幾卷遺編自是非形勢江山如錦繡光春風物已芳菲
而今沙漲興耕作俯瞰青蔥麥壠肥
　　逰觀音山永濟寺
永濟觀音寺稱名義可循佛仍殷愛物我敢懈勤民景
豈芳菲賞時惟休助巡思堯舜猶病蒿目愧心頻
　　駐蹕江寧四曡舊韻作
一帶長江南北區古稱天塹勢縈紆星文牛斗輝分野
地利淮揚鞏䕶都知建業曽傳有趙(鼎/)守錢塘那讓其
蘇行官四日于斯駐蹟撫前朝敬畏俱
　　夜雨(閏三月/初八日)
昨自棲霞乗輿来路傍緑麥芃誠好大麥穂長踰二寸
小麥吐穂将齊了惟是陸行畧起塵此景南方實所少
(南方地濕無塵有塵/則為晴乆望雨也)昨来劇熱熾非常其雨解炎望及
早駐輦之晚漸作雲蒸為靈雨霏㣲巧入夜霈霶遂大
作倒槖傾盆恣汗浩浸種挿秧時雖未麥穂灌漿信資
飽以言斯地固堪慰遥憶北方憂更悄(近畿直𨽻山東/河南現均望雨)
(此次是否一律普/霑佇待馳奏之至)何當渥澤普徧霑佇待飛章遞驛道
　　雨中禮報恩寺
夜雨曉畧止城南禮梵宫往來限日裏(於江寧祗駐四/日故雨畧止即)
(出禮/寺)􁝽雭復途中一例龍和象誰叅旛與風寺名曽取
義泚視此相同(凡以報恩名寺多取怙恃之義是以萬/夀山建報恩延夀寺即用此寺名昔年)
(南巡於此屢奉愴慈逰/今非昔比惟増  然)
　　題明陵用庚子韻
金川不守景隆城(建文四年六月燕王棣渡江犯京師/進兵屯金川門谷王橞及李景隆守)
(門登城見棣麾/盖開門迎降)叩馬壮哉御史楹(景隆迎降後御史連/楹叩馬欲刺棣被殺)
(都門/䧟)先謁陵乎先即位楊榮却異姓連情(棣入京編修/楊榮迎謁馬)
(首曰殿下先謁陵乎先即位乎棣遽趨謁陵畢羣臣偹/法駕迎謁即帝位向批通鑑輯覧以楊榮身為侍從國)
(破君亡迎謁不暇臣莭已隳且明請謁陵隂/為勸進尤是巧於獻䛕大異連楹之莭烈矣)
　　靈谷寺
　建陵故遷寺(鍾山東南舊有道林寺在獨龍阜明/初因建陵故遷寺於此改名靈谷)儒釋
　典俱違儒固垂忠恕釋仍有是非舊名殊杳杳(自移寺/改名靈)
　(谷後道林寺舊/名遂無稱者)新景自依依暫向匡床坐那看花雨霏
　　　賦得至人心鏡(得無字八韻/江南試題)
　軒皇造為器莊子喻成謨造則鏡標有喻惟心表無藴
　之寸田約照乃萬方俱水火寧資取隂陽自合符将迎
　實非也妍醜任呈乎賦一可封(于/)著鑒三貞觀殊放彌
　擬滿月卷退静融珠望道聊吟此行躬實愧吾
　　　閲江寧旂兵曡庚子詩韻
　湔過旌功史重(去/聲)光(國初平江南執明福王實豫王之/功戊戌春曽降㫖申雪前愆復還)
　(封號配享前勞/太廟以旌)復封陪享偉勲揚祗今江表文風盛憶
　昔闗東
武徳煌一日備寧聽其弛八旗駐實慮猶長偏安南渡原
　堪守即境慆滛惡福王
　　按福王監國江寧勢雖危弱然果能念亂圖存卧薪
　　嘗膽未嘗不可茍延嵗月如宋南渡之偏安而乃信
　任馬阮惟聲色是耽以致淪胥莫挽我豫王乗霧渡
　江援師悉潰其底滅亡寔自取耳
　　賦得春雨如膏
甘雨晝兼夜濃雲髙復低如膏真是澤沃隴更滋畦詎
止南方被欣酬北省徯(昨劉峩明興何裕城等各奏報/得雨南北先後均霑實堪欣慰)
遐思慶優渥近喜得凄迷信已叨盈尺寧惟逮一犁浸
秧稲可種結穂麥將齊豈不對時慰惟殷敬日躋陪臣
稱解詠遂以命為題(時安南國陪臣黄仲政黎有容阮/􁧉在江寧迎覲詢其能詩適甘膏)
(大霈因以命題/詩亦頗可觀)
　　鷄鳴寺口號
鷄籠此日換鷄鳴(鷄鳴山舊名鷄籠在江寧/府城東北又名鷄鳴埭)千古何曽
有定名調御丈夫破顔笑六朝乆已㡬凡荆
　　觀象臺
鷄鳴山巔觀象臺元明已来所舊有明至永樂北遷都
元主中原實弗乆則此觀象徒虚名挈壺家法無人守
惟我
聖祖巡江寧臨兹即境懐敬授(叶/)爾時扈從多儒臣
爰咨有知天文否獨
宣光地(李/)載諏論參觜
明示其先後(恭閲/丑)　(駐皇祖實錄康熈二十八年二月己/  蹕江寧    幸觀星臺召諸臣問)
　(有知天文者否因問掌院學士李光地古觜參今為參/觜其理云何光地奏未曉    上曰以儀器測之參宿)
　(至天中確在觜宿之先/觀此足信今之不誤)儀器據實斥空言郭守敬法誠
　為醜(法言上又問恒星動否光地奏臣不能知惟新敬/    恒星天亦動但其動㣲耳    上曰郭守)
　(儀器不可行於今由不知恒星天動故也自来史志厯/法類空言無實如熒惑退舍之説天象垂戒理則有之)
　(若果退舍後来以何積算示從上又厯指三垣星座問/光地不能盡舉    上指    官厯厯明晰尚書張玉)
　(書圖納等皆欽頌仰窺聰明/天縦非臣等所能    云)江寧合見老人星
正闢史稱徴仁夀　　(上又披小星圖指南方近地大星/諭諸臣曰此老人星也光地奏據)
　(史傳謂老人星見天下仁夀之徴有隠上曰以/北極度推之江寕合見是星此豈    見也)放勲以
　後
第一人自愧未能承
善誘(藴諸皇祖於天文算法貫徹古今/    書實為萬世法程惜余逮事)　　(御纂數理精/皇祖時年甫)
　(十二未獲親承習之訓示至今為愧因/命皇子皇孫軰    兹頗有通曉者)
　　逰清凉寺
何山不清凉而此山獨占五臺亦有之新舊原易勘(江/寧)
(清凉山在府城西北上有清凉寺本吳之興教寺也唐/為清凉道塲宋為清凉廣恵寺是清凉之名始於唐也)
(至五臺山亦名清凉寰宇記稱五臺山在代州道經以/為紫府山内經以為清凉山又華嚴大疏清凉山即五)
(臺山夏無炎暑故曰清凉五峯聳出故曰五臺/云云道蔵釋典均有是山其得名較此為舊云)然湏同
幻名久近何湏騐山名既屬幻寺名益觴濫而在兹言
兹雲林喜蒼淡静室小憇坐藉用消塵念
　　朝天宫
宋時天慶宫朝天明秀易總以居羽流世改地無革然
思朝天義盖謂飛雲舄流鈐與擲火欝羅謁有赫天在
人人心對越匪朝夕夫豈藉黄冠緑章達心赤
　　江寧行宫八詠
　　　勤政堂
　　　前殿三楹為咨政覲接之所御苑山荘之以勤
　　　政題額者甚多兹時巡莅止亦以是顔之於展
　　　義尤協
祖訓由來勤政先在宫時邁總應然深居肯祗搆清詠引
　見除官取衆便(昨駐蹕江寧凡江省地方文武員弁有/應行遷授赴京引見者即就近命行在)
　(吏兵二部帶領引見以/免其長途往返之勞)
　　　　鑑古齋
　　　　在勤政堂後庭中海棠四本扶踈古致憇息之
　　　　餘睪然逺念不勝殷鑒之思焉
　事當鑑古亦其然即境題齋敢不蘉豈必六朝舉往蹟
　近看明代此興亡(洪武興於此福王滅於/此天命無常吁可畏也)
　　　　鏡中亭
　　　　斯亭峙水中央南北接以曲折畧彴澄光漾影
　　　　宛然在鏡中行也
　緑水中亭號鏡中旃摩弗藉照恒空妍媸自取都無我
　此是人間最大公
　　　　彩虹橋
　　　　鏡中亭南北邐迤雙橋卧波飲練不啻太白詩
　　　　中畫意
曲折雙橋接水亭朱欄倒暎緑波渟試思何以彩虹號
閃影波翻無定形
　　　塔影樓
　　　池北有樓登眺近逺諸景在目宋熈寧賜名普
　　　照寺中鐵塔巋然影落窓牖間因以名之
拾級登樓納逺景巍然塔影入樓忩曰空曰色如何判
此際惟應萬慮降
　　　聽瀑軒
　　　庭下瀑水潺潺跳珠濺雪聽之儼有匡廬天台
　　　之勝正不妨即寓全提爾
平地亦復有髙低濺石為聲韻各擕此是八音繁㑹處
不齊中自有其齊
　　　緑浄榭
　　　園東偏虗榭三間周匝琅玕萬箇緑隂入座几
　　　榻生凉渭川千畆斯得其槩
宻圍敞榭令人逺暫坐翻因意與遲最愛琅玕初過雨
雲棲重拂露珠垂
　　　判春室
　　　室前芍藥欲開古梅早謝乗春時邁之意固在
　　　彼不在此也
庭梅結子藥欄開判㫁春風著意催八景往年都頓置
七言促就蹕將迴
　　江寧旋蹕駐棲霞之作
駐蹕三朝諸務成(如引見閲武謁/明陵考士之類)言旋恰值朗新晴未
能民意初無戀詎可神情略有縈潤野農功過雨好棲
霞山景向人迎前斯劇熱今薄冷時節何曾有定衡
　　慧居寺再疊乙酉韻
輕輿趂曉陽古寺逕知常是日弗多路(是日自棲霞至/龍潭不及三十)
(里便途至寳華/山慧居寺一逰)逰山到上方佛居無住處僧食有縁糧
却守毘尼律殊非棒喝場以斯勤本分亦可度流光小
憇還行館松隂鞭緩揚
　　留京王大臣飛報得五代元孫之喜詩以誌意
　飛章報喜達行軒(十二日駐蹕龍潭行館留京王大臣/等由六百里馳報本月初八日皇曽)
　(孫奕純慶得皇元/孫之喜具摺稱賀)歡動中朝及外藩(予得五世元孫實/自古帝王罕有之)
　(盛事一時扈從王公大臣及外藩䝉古王公等/下逮官員人役聞之無不額手歡忭同聲頌慶)曾以古
　稀數(上/聲)六帝何期今復抱元孫百男周室非五代三祝
　堯封是一言耄耋人多兹鮮(上/聲)遇(世之登耄耋者甚多/而五代一堂則所鮮)
　(覯予今年古稀有四已得五代元孫實為我國家萬禩/雲礽之慶    上蒼眷佑如此優渥予惟日益孜孜勤)
　(政愛民以/期仰副耳)獲兹惟益凛
天㤙
　　　渡江至金山
　金陵巡蹕迴金山行館駐往還纔月餘韶光暗中度落
　地有紅英依巖多綠樹流隂迅若斯陶侃語弗誤然自
　太古来江天宛如故
　　　過江至天寧寺行宫即事書懐
　問夜金山曙景鋪陽候静稳渡江艫老攀㓜戀憐誠有
　聖水靈巖躭本無瞥眼風光逾一月厪心民物永三吴
　南巡六度禮斯蕆佑謝
神明敬感俱
　　　迴蹕於大觀堂得句
　觀我觀民義早申(朱註釋觀之九五謂不但觀身之得/失又當觀民徳之善否是分為二矣)
　(余意九五為君象君與民原一體民之治亂係君之得/失休戚本相闗未有民失其生而君得安其生者詳見)
　(昨題大觀/堂詩按語)今觀迴蹕以南巡風恬浪静渡靈瀆緑重紅
　稀尚閏春北省幸霑膏澤遍(連日留京王大臣及直𨽻/山東河南各督撫俱陸續)
　(奏報得雨深透/至盈尺不等)元孫適獲喜音新(昨留京王大臣馳報/皇曽孫奕純得五代)
　(元孫之喜因/賜名曰載錫)斯来未負時巡義自審惟增勵悚寅
　　　再逰平山堂
　舟依栁岸行行近輿指松巖欵欵登䇿馬而今慙略少
　觀民於昔倍為増幽探適遇其何戀拙速由来我所能
　笑指緑疇麥芃處是前度為(去/聲)爾愁曽(昨過維揚正在/望雨此時迴蹕)
　(則雨已透足麥疇芃/蔚比前此大改觀矣)
　　　過金灣六閘書事
　書事已詳庚子時(壬午南巡時親臨髙堰酌定視山旴/五壩水誌預開清口東西二壩以洩)
　(湖水為釡底抽薪之計其五壩封/土不令輕拆詳見庚子書事詩)總因民瘼剔疏施定
　其水誌於清口免以潦侵及下陂(清口水誌既定五壩/不令輕拆自壬午以)
　(後下河得免水患連/穫豐收職此之故)戊戍竟仍開五壩其秋幸早穫如
　茨(戊戍年因儀封决口黄水由淮入洪澤湖宣洩不及/不得已始啟山旴五壩歸之髙寳諸湖又以次開南)
　(闗車邏諸壩歸之下河幸其時下河早禾已收晚禾補/種無多未成大灾然可一不可再惟䖍祝  神佑永保)
　(安瀾堅閉五壩及此/南闗等壩為長䇿耳)雖然可一不可再䖍祝安瀾後莫
　為
　　　過車邏壩
　丑年黄北决洪澤復流㣲(辛丑秋河决北岸之青龍岡漫/水經由東省金鄉魚臺等三處)
　(數百里間蕩漾澄清至南陽昭陽㣲山三湖即係清水/下注邳宿桃清運河出楊荘口門歸海并将駱馬湖牐)
　(壩開放由劉老澗下注六塘河歸海又開㣲山湖下之/顧家荘等引渠分洩盛漲恰值洪澤湖水勢平稳得保)
　(安恬五壩連年封閉/故下河秋穫屢豐)五壩嵗連固下河秋穫肥未能胥
　績底益用慎民依救弊補偏耳孜孜勅萬㡬
　　　洪澤湖六依
皇祖詩韻
　髙堰培髙並補虚甎教易石命為徐(庚子南巡迴蹕渡/黄臨視髙堰及清)
　(口東西壩工據薩載請将三堡六堡等處卑矮甎工加/髙余以甎工不若石工經乆因命再行確核不惜帑費)
　(一例改建石工逐叚分年修築以期永逺安瀾嗣據薩/載奏先将急修各工於四十六年春間辦竣其次修緩)
　(修各工亦於四十八年五月通工一律完竣共/用工料銀三十三萬餘兩次苐徐修石工胥蕆)今来厯
　閲工胥蕆慶慰吾民㣲禹魚
　　　閲接築髙堰隄工
　甎工不若石工堅改築曽教庚子年(庚子南巡迴蹕閲/髙家堰工據薩載)
　(請将三堡六堡等卑矮甎工加髙余以甎工不若石工/經乆因命改建石工不惜多費帑金分年修築以資鞏)
　(固兹一律加髙培厚改築完整既以衛民/兼因代賑瀕河州縣庶冀永逺安瀾云)培厚加髙一
　律鞏衛民代賑兩謀全亦云救弊補偏耳恒念有孚勿
　問焉(易益卦有孚惠心勿問元吉向嘗釋勿問謂加惠/於民不問其感徳與弗感徳以視厯来釋經者謂)
　(加惠於民不問可知為/元吉之解較為切實)固堰可重隄不可當年
聖訓實昭然
　　按髙家堰為黄淮闗鍵淮揚各府藉資保障恭閲
皇祖實錄康熈三十一年十一月工部議覆靳輔髙家堰
　　加築小隄一疏
皇祖諭曰承受洪澤湖大水全惟髙家堰是頼將髙家堰
　　之堤築之使其益堅則可其外築一小堤有何益哉
　　倘髙家堰之隄衝决則一小隄能禦之乎此皆靳輔
　　執其向時意見而行之也先是二十六年靳輔請於
　　髙家堰外另築重隄
特命廷臣㑹同地方大吏履勘又下九卿詳議罷其事兹
　　復請加築小隄仍即曩時重隄之見膠執於中是以
聖訓委曲申諭祗宜固髙堰捍障淮湖不宜加築重隄也
　　繼復
命大學士張玊書刑部尚書圖訥二人察視加修髙家堰
　　工以期永逺堅固雍正八年
皇考以治河之道必湏保固髙堰隄工使清水力能敵黄
　　發户部帑金一百萬兩将隄工險要單薄處加修石
　　工為永逺之計余昨庚子南巡飭督臣薩載将三堡
　　六堡舊有甎工改石補髙培厚凡皆推闡
聖謨厯巡指示堅築髙堰之
訓諭以期金隄鞏固淮揚數郡得保安全因閲髙堰接築
　　隄工謹識如右
　　　六依
皇祖閲河隄詩韻
　戌子丑三次(戊戌秋河决儀封南岸之時和驛至庚子/春合龍是年夏又决睢寧之郭家渡至秋)
　(合龍辛丑秋又决儀/封北岸之青龍岡)殷憂切在宫詳籌新路徙(豫省青/龍岡屢)
　(經堵築功敗垂成因降㫖詢問大學士阿桂等於上㳺/南岸相度形勢為改絃更張之計據奏履勘得上㳺蘭)
　(陽三堡至商邱七堡一帶南岸添築大隄内開引渠俾/大溜由此掣歸故道入海等語隨勅大學士九卿等詳)
　(議僉同降/㫖允行)逺遣本源窮(壬寅春因青龍岡合龍未就命/乾清門侍衛阿彌達告祭  河)
　(神務窮河源據奏窮至星宿海西南三百餘里得一河/名阿勒坦郭勒䝉古語為金河其西有巨石名阿勒坦)
　(噶達素齊老䝉古語為北極石其上為天池流泉/百道皆作金色入阿勒坦郭勒實黄河真源也)幸底
　蘭陽績(癸丑春開放蘭陽引河據大學士阿桂奏報三/月初一日開放引河奔騰掣溜十三日辰刻舊)
　(河斷流十四日金門合龍棄北取南/一舉蔵工實荷    天佑  神助也)兼資海口通(自癸/夘春)
　(開放新河大溜東注直達海口一律深通盖縁前嵗黄/水漫口時由山東金鄉魚臺一帶漫注㣲山湖入運至)
　(清黄交滙以下節次澄清歸海均係清/水是以比較往年冲刷寛深尤為暢順)河臣朂敬慎毋
　恃此成功
　　　陶莊
　　河神廟瞻禮
庚子儀封壩合龍
顯佑殊(儀封自戊戍决口至庚子南巡渡黄時尚未合/龍二月初十日展謁陶荘  河神廟䖍誠祈禱)
(十一日儀封兩壩即自行合龍不三四刻立見㫁流/實由  河神顯佑非人力所能到詳見庚子河復記)蘭
陽癸夘口故道順流趨(青龍岡自辛丑决口亦乆未合/龍因命大學士阿桂履勘上㳺)
(於蘭陽商邱一帶添築大隄内開引渠掣溜歸故道/入海癸夘三月開放引河一舉蕆工又賴  神助也)彼
此胥
神貺䖍誠謁
廟模北坍㑹清逺(昨冬據薩載奏黄流形勢於郭家堂/老灘正在挑挖引渠間仰邀  神佑)
(乘勢塌寛全河大溜北向取直歸中自係善機因傳諭/該督及河臣等於南北河灘嚴禁私築隄堰致礙水道)
(俾河流暢順民/生均資利益)昭事益欽吾
　　過宿遷縣
春仲此度鑾潤野較齊好(二月間毓竒迎鑾北上奏途/次桃源清河等處得雨入土)
(四五/六寸)以近清(河/)桃(源/)界雨雪已霑早(宿遷與清河桃源/境壌相近春仲曽)
(獲畧霑/雨雪)夏初斯旋蹕未能副望飽南膏弗及兹(三月􁃪/三四等)
(日浙省甘霖大霈甚為透足薩載亦奏報蘇常江揚等/府及上江之太平鳯頴各属均於十四五六等日先後)
(得雨而宿遷一帶以/近北未獲優霑渥澤)北澤又離杳(昨據明興奏山東各/府属於閏三月初四)
　(五日均得雨深透而此地/偏南又未及一律霑被)舟行及水路揚塵猶浩浩陸
　地自旱乾緑苗将近槁切切為(去/聲)望雨中心惄如𢷬一
　隅有民人刻豈忘懐保
　　　安瀾
　　龍王廟四曡舊作韻
　子丑寅之嵗連年三决河(庚子春時和驛决口甫合龍/是年夏秋又决郭家渡張家)
　(油房堵合後辛丑秋又决青龍/岡閲壬寅至癸夘春始合龍)潰南輕下壑(時和驛郭/家渡張家)
　(油房均在南岸其漫水由賈魯舊河一/帶下注雖於田廬不無淹浸其患尚輕)奪北重停渦(辛/丑)
　(所决之青龍岡乃在北岸恐水積沙停慮淤㣲山等湖/並致奪運闗係更重屢經堵築功敗垂成幸開蘭陽引)
　(河始得/底績云)幸得蘭陽引稍紓瓠子歌總縁叨惠貺謹以謝
　經過
祖
考胥勤是覲揚當若何
奎文昭殿額(廟懸書額皇/考御)
　永佑願安波
　　　賜河東總河蘭第錫
永定分司久素知慎且勤河東擢開府川奠冀成勲初
任原厪念所為果出羣(蘭第錫由永定河道擢為河東/總河因初任尚屬厪念到任後)
(據陳修防事宜及奏請畫定隄旁餘地種栁䕶根並申/禁近隄取土各條所奏竟有定見大慰朕懐因傳諭明)
(興何裕城飭屬協/同妥辦以收實效)益當志黽勉副望俾予欣
　　過伊河入運口
丁丑開伊河其勢尚未暢辛丑河北决洪波三湖放(辛/丑)
(青龍崗漫口之水由金鄉魚/臺下注南陽昭陽㣲山三湖)㣲山居下㳺浩瀚愁到漾
因大疏伊河冀洩㴞天漲(㣲山又居三湖下㳺滙為巨/漫其尾閭一由荆山橋河入)
(運一由韓荘牐入運辛丑嵗因湖水盛漲開此伊家河/長六十九里由韓荘牐下洩入運前嵗壬寅因厯時既)
(乆從前開挑時山根砂礓未能如式必須大加挑深方/資利益因命袁守侗先同何裕城㑹勘並命大學士阿)
(桂再行覆勘籌定興工大加開挑于十二/月工竣比前更覺深寛湖水得暢達入海)終屬補偏䇿
亟力闢砂礓(叶/)幸今河復古運道原無恙過斯有餘惕
愧我無一當
　　栁泉
登陸至徐州長途逾百里大吏欲節勞中途行館起此
畨重南巡禁工作有旨諸凡命依舊新營祇此耳然亦
有軒堂有山復有水信宿之所費中人十弗止遐憶漢
文言惟増恧而已
　　荆山橋
丁丑過荆橋河過沙淤去路細(荆山橋東接邳睢西連/豐沛長三里許乾隆丙)
(寅年發帑重修至丁夘年告成丁丑南巡經過時因丙/子秋河决孫家集黄水經此入海橋洞一百五十九孔)
(不足分洩其時水過沙停/橋孔半多淤澱去路遂微)壬午過荆橋幸因無事麥浪
翠(壬午南巡時以劉統勲所築河北孤山新土隄成湖/河之水由孤山茶城等處經橋下東入運河幸獲無)
(事是以過荆山橋詩有漲波未至/春膏足且喜農民獲麥歌之句)乙酉過荆橋督責去沙
沙近積(黄河至徐州而窄河員毎持束急易漲之説聼/漫水洩歸荆山橋以故河多淤埂㣲湖趨下之)
(勢不暢茂寅夏遣劉統勲相度議築河北孤山新土隄/黄流乃不旁溢湖水亦暢消無阻甲申春撫臣崔應階)
(請濬荆山橋乃命兆恵前来㑹勘添建新牐使湖水暢/流入運其䟽濬荆山橋本為去沙漲計而工員圖省力)
(沙弗逺運積兩傍㡬與橋欄齊民因種麥田占河身至/十分之六彼時即不以為然有橋建茍非虚河疏功乃)
(捐二者必居一吾心實未安/之句詳見乙酉荆山橋記)占河十六同不疏仍以穫
麥陳大吏前年㣲湖漲水多長橋疏洩猶未利乃及潘
張兩引河歸黄聊救燃眉計(辛丑青龍崗漫口黄水下/注由城武金鄉魚臺等處)
(蕩漾澄清滙歸三湖入蘭家山由金山橋下注其時疏/洩猶未暢利因命薩載等廣籌去路開挑潘家荘張家)
(荘等引河分洩入黄又啟放駝車壩栁園頭一帶牐壩/由漣河六塘河宣洩入海是以癸夘合龍後積水易消)
(然又恐分洩太過復将臨湖各牐壩次苐堵閉收蓄水/勢以濟重運几此皆隨時酌劑不惜帑項相機補救然)
(終無一勞永/逸之計也)即今河復此無藉更恐洩多謀堵閉荆山
過水仍如前酌劑相機豈惜費終乏一勞永逸䇿蒿目
平成祗心愧
　　題黄樓五曡蘇東坡韻
庚子寄題當吟説未至徐州舟竟發其年因未值閏月
迴途期廹槳盪滑(庚子南巡未至徐州以其年無閏計/程至五月初九日始迴蹕至京)
(北郊及廷試諸大典為期已廹不及/親臨有寄題黄樓四曡蘇軾韻之作)徒遣重臣馳勘踏
王事豈惜勞靴韈(是年命大學士阿桂總督薩載同勘/陶荘黄河及雲梯闗外入海情形又)
(命尚書嵇璜同薩載/勘徐州應添石工)周家荘至韓家山一律石工禦嗋
呷(自周家荘石工起至韓家山靈神廟一帶凡四百三/十丈地當徐城上逰久擬一律接築石工至是不可)
(再緩因命嵇璜薩載等前往履勘/興工以期永保安瀾不惜帑費也)南北兩岸為次第乗
河未復興鍫鍤(丁丑壬午乙酉三次南巡均至徐城閲/視其河南岸既添甃石隄而北岸土隄)
(自大孤山至蘇山則戊寅夏命劉統勲相度議築者兹/庚子改築之韓家山石工四百三十丈據勘佑砌石十)
(七層其接連山脚之二十丈地勢較髙砌石十二層共/佔需銀九萬二千餘兩即令薩載等核實辦料次第接)
(築已於壬寅/年大工告竣)壬寅大工已告成萬户安眠免驚殺今年
通閏有餘暇紆蹕重来叩龍刹况幸癸卯復故道商賈
往來鳴榔軋河南咫尺即徐城城上飛樓埤堄壓下臨
無地水流滔平眺有屏山層齾玉局險韻凡五曡拙速
篆烟消睡鴨詩成依例仍勒壁頗喜文光騰煜霅
　　題雲龍山行館
庚子徐州實未臨閲隄此重(去/聲)舊途尋並山接築曾差
㸔(庚子南巡未至徐州因遣嵇璜薩載查勘周家荘至/韓家山接築石工四百三十丈一律修整于壬寅年)
(已告/工竣)易石蕆工此慰心别館雲龍憶昔駐大彭風物入
新吟拈毫㑹意於何是一瞬廿年仍碧岑
　　試衣亭四曡蘇東坡韻
欲解衣乎欲着衣猜東坡意立晴暉爾時行志未能也
相共山人(謂張/天驥)羡鶴飛
　　題放鶴亭
處士浙放鶴(林/逋)率欲視如子山人徐放鶴(張天/驥)未定以
何擬率欲有為法未定無為㫖以是相等度此似勝乎
彼重儓笑山荘(避暑山荘亦有放鶴亭故乙酉題雲龍/山放鶴亭詩有我亦山荘聊仿作祗虞)
(貽笑彼胎/仙之句)更不如林耳
　　大士巖
招提恒有廢興時廢則蕭條興陸離大士如如巖畔坐
廢興一切付無知
　　黄茅崗
同於生物殊於所(櫽括東坡答/張山人書)白葦黄茅荒瘠宜笑傲
崗頭千古韻此情寧許俗人知
　　栁泉行宫八景
　　　春靄堂
昨朝甫到頗無暇今日言旋適有閒逰目拈毫詠諸景
一堂春靄接卿班(是堂為行宫前殿駐蹕批摺向軍機/大臣發㫖及宣召地方大吏咨詢政)
(務之後方一/逰目諸景也)
　　　怡神室
樸楹五架額怡神(即寝/室也)宵養於斯契静因曰静於斯能
静否片時念及萬方民
　　　知依齋
所其無逸在知依行館幽閒首夏時親切民情盈蹕路
足衣食否為思之
　　　水樂庭
東陽未至杭纔至(東陽杭州均有水樂洞東陽非蹕途/所經杭郡水樂洞則甫在杭州經臨)
(題/詠)水樂於斯又聼聲謾擬蘇詩舉再三(去/聲)世間何事匪
虚名
　　　鳴翠亭
翠流於目鳴聞耳目色由来即耳聲悟得色聲本無著
翠兮何不可為鳴
　　　含漪館
澄鏡溶溶繞砌墀㣲風不動亦含漪設如畫舫相比擬
若水民情亦可思
　　　俯緑墅
栁泉名以因多栁繞墅更多泉水披一緑雖然分上下
巧㸔聨接有長絲
　　　　漾影橋
　月様横橋鏡様溪假山斷續接長隄俯㸔影漾團圞處
　七寳廣寒中覔題
　　　命彭元瑞曹文埴檢四庫全書古来見元孫者有
　　　　幾據奏自唐迄明凡六人詩以誌事
　五世元孫膝上珍(子為膝下至若元孫/反當抱之膝上矣)檢兹有幾命儒
　臣奏來詳悉翻四庫特出禎祥得六人(四庫全書載唐/錢朗宋張燾元)
　(吴宗元明羅恢歸璿文徴明/六人皆以耆夀得見元孫)恰彼古稀帝同數(庚子年/届古稀)
　(因查自三代以下帝王年逾七十者漢武帝梁髙祖唐/明皇宋髙祖元世祖明太祖凡六帝然六帝皆未親見)
　(元孫/也)嬴其家慶我饒臻如斯
天貺叨駢曡忍不勅㡬心愛民
　　昨因慶得五世元孫命彭元瑞曹文埴檢閲四庫全
　　書自古以耆夀得見元孫者凡㡬人兹據奏三代以
　　上不可考秦漢以後隨以前未有其人惟山堂肆考
　　載唐錢朗南昌人仕唐官光禄大夫元孫數人皆以明
　　經為縣宰年一百七十餘嵗又周必大平園續藁載
　　　宋張燾饒州人孝宗時叅知政事年七十五見元孫
　　　一人又宋濓潛溪集載元吳宗元紹興人不仕年八十
　　　八及見元孫舉觴為夀抱置膝上望者謂神仙中人
　　　又明文衡載明羅恢吉安人永樂時官國子監博士
　　　年八十二見元孫一人又明歸璿常熟人即歸有光
　　　之髙祖見有光集璿有髙元嘉慶堂顧九和為之記
　　　又明文徴明甫田集載戊午元旦詩有百嵗㡬人登
　　　耄耋一身五世見曾元之句考徴明年九十有元孫
　　　二人等語臣庶以耆夀得元孫者僅止六人帝王中
　　　臻斯盛者尤未之前聞余叨膺
天貺嘉慶駢蕃若此惟有益深乾惕勅幾愛民以冀仰答
昊蒼純佑耳
　　　　㣲山湖
　辛丑河决北事較决南巨金(鄉/)魚(臺/)雖停沙清水艱他
　去三湖以次漲㣲山下流所(辛丑青龍崗漫口之水滙㣲山/歸南陽昭陽㣲山三湖而)
　(湖尤居下流為衆水所歸汪/洋浩瀚與運河連為一片)宵旰勅大吏亟力籌洩路
(叶查辛丑壬寅因青龍崗漫口屢築未成降㫖命薩載/等  勘亟籌去路嗣據奏漫水由㣲山湖下注邳宿挑)
(清運河出楊荘口門歸海将駱馬湖竹簍牐先行開放/其餘各牐壩次苐啟放洩水由劉老澗下注六塘河歸)
(海并開挑㣲山湖下之顧家荘等引渠分洩水勢/為一時權宜補救之計幸而運道河湖得保無虞)然猶
異常盛丈深難計數(下㳺去路雖多而来源本大湖水/猶異常盛漲測量深二丈三四五)
(尺不/等)漕船有失事哀哉運丁苦沛縣竟頺城吾民受悽
楚為之切憂煎不靳賑恤普昨嵗幸河復微湖潦消屢
(上年漫口未合河湖水勢相連漕船行走有被沉溺之/事曽降㫖将應賠米石全行豁免以示體恤至沛豐等)
(縣及山東之金鄉魚臺被淹最重而沛縣城垣竟致頽/圮莭經降旨撫恤並加恩将被水各州縣給予常賑俾)
(灾黎不至失所幸昨嵗青龍崗漫口合龍/河復故道積潦漸消居民始獲安堵矣)翻慮消太多
濟運漸築堵(自昨嵗三月漫口合龍後㣲山湖水勢陸/續消落至八九月湖水止存一丈二尺五)
(寸已符往年定誌又當預為儲蓄因令薩載等将微山/湖尾閭五道引河並運河中河各牐壩及藺家山草壩)
(乘時接築堵閉收/蓄水勢以濟重運)縴道以次修(濟寧以南運河兩岸工/程分作四十九叚前據)
(明興等奏過白露後堤岸均已涸露現在積料鳩工簽/樁夯土畚鍤雲集在事各委員及夫役等無不歡欣鼓)
(舞踴躍從事所有堤岸各工均/一律興修赶辦於春前完竣)往來利行旅乘勢在待
時罅苴惟漏補敢言希平成悚慚不遑處
　　過沛縣
我過沛縣境不見沛縣城移城向西北髙處謀久恒實
因壬寅潦追憶心猶怦河决青龍崗一片水鋪平埤堄
為之湮老㓜為之驚嗟嗟我赤子忍弗救其生蠲租豈
待言賑饑繾遥情那論極次貧踰年周濟増(沛縣自辛/丑九月猝)
(被豫省漫口之水下注将䕶城堤冲塌水由東北直入/沛縣壬寅八月又因風大水湧城墻及衙署民房悉皆)
(坍塌莭經降㫖撫綏并加㤙常予賑恤至合龍後復降/㫖展賑至癸卯六月又以該縣及銅山豐邳等州縣并)
(山東之金郷魚臺濟寧等處低地未能全/涸復降㫖再行普展賑五個月以資接濟)即今河雖復
涸地已可耕慮其乏顆粒借種(上/聲)資經營(沛縣等低窪/地方除展賑)
(外其灾分稍輕地畆并諭令該督/撫等酌借籽種俾得趕種春麥)舊城地本窪移建就
髙坪(沛縣舊城地本低窪難以修復前經諭令薩載于/沛縣境内各鄉履勘髙地移建城垣嗣據奏履勘)
(得該縣西南三十里之戚山地勢較髙五六尺且南有/縷水隄北有太行隄東臨叠路三面攔截可期永無水)
(患該處舊有村荘即為南闗形勢亦甚聫絡因飭尅期/發帑委員分叚承修責成道府催督於昨嵗修建完整)
(閭閻安堵士/民同聲歡忭)老㓜來謝恩幸少鳩鵠形痛定思事前憐
之慙愧并
　　運河
自從辛丑河北决踊愁為害無底止三湖雖未受沙淤
(辛丑青龍崗河决北岸即慮淤湖阻運深以為憂不啻/三咨五詢莭據河東縂河及山東巡撫奏報大溜由金)
(鄉魚臺下注蕩漾數百里漸次澄清至南陽昭陽㣲山/三湖即係清水歸邳宿桃清運河出楊荘口門入海三)
(湖運河皆/未受沙淤)澄剰清流盡歸爾㣲山湖更居下㳺與運連
成一片矣兩岸縴道及牐壩多半弗見見惟水以此亟
求疏洩法不遺餘力不惜費(叶陽㣲山湖地勢更在南陽/昭  下㳺清流灌注與中運)
(河連為一片縴道半沒水中雖微山湖尾閭於丁丑年/開伊家河一道長六十九里由韓荘牐下宣洩入運但)
(開挑時山根沙礓未能净盡因命袁守侗何裕城等㑹/勘並命大學士阿桂覆勘比前加挑寛深俾湖水得暢)
(達入運而運河東之駱馬湖竹簍等牐壩多籌去路由/劉老澗下注六塘河歸海更開挑㣲山湖下之顧家荘)
(等引渠俾分洩入舊黄河凡/所以洩㣲湖之漲籌畫無遺)徼幸昨年河復故(青龍崗/乆未合)
(龍因于蘭陽商邱一帶另挑引河至癸夘三月開放十/四日金門合龍河復故道兩載憂勤幸得一舉蕆事)
微湖下流去如駛舊誌蓄水丈二尺後存丈三多無幾
因之陸續兩岸露牐壩次苐工興起本殊民修及官修
亦是從來例如此災餘民力那能兹一概發帑官修耳
(昨夏命大學士阿桂等勘估自濟寧至韓荘三百餘里/隄工五萬三千餘丈民堰五萬五千八百餘丈分别估)
(修其民堰因此次被災較重概發官帑修理以甦民困/其韓荘大石工并上下牐座橋壩涵洞裏頭等工亦俱)
(勘修復于大石工外估築臨湖圈壩以便興築統計各/工需銀五十五萬六千零嗣據蘭第錫奏原派工四十)
(九叚除先修十五叚外其餘均于去年八月普修趕辦/又據薩載等奏去嵗夏秋以来各湖消水最速㣲山湖)
(現深一丈三尺較定誌應收之一丈二尺所多無㡬又/不可不早為儲蓄因查二十二年孫家集漫口合龍後)
(積水至兩年始行消盡此次以廣籌去路是以積水易/消今又恐分洩太過無以濟運因将各牐壩次苐堵閉)
(收蓄水勢以濟重運兹来舟行稳順縴/道隄岸修復如故益信事在人為也)兹來縴道原如
故安福(艫/名)中行平如砥却憶丁丑决孫集積水兩年始
消彼斯乃積多消反速事在人為本至理
　　命議叙薩載李奉翰蘭第錫何裕城明興等詩以
　　　誌事
辛丑河北决踴懼為運患幸而沙漸停(辛丑河决豫省/北岸之青龍崗)
(黄水下注經由東省金鄉魚臺等處蕩漾/停淤水色幸巳澄清運河免受淤墊之患)清水三湖漫
(漫口之水滙歸南陽昭陽微山三湖/者均属清水是以湖身亦不致淤淺)微湖居下㳺洪流
實浩汗堤堰那能禦與運連成片癸邜河復故疏剔督
籌辦所幸去路多消迅施工便濟寧至黄林兩岸工分
叚(微山湖在南陽昭陽湖之下㳺漫水灌注與運河連/為一片縴道半沒水中黄河一復故道即命袁守侗)
(何裕城等㑹勘伊家河加挑寛深俾河水暢達入運復/命薩載李奉翰等籌勘去路将微山湖下㳺之顧家荘)
(引渠開挑寛深及駱馬湖各牐壩次第啟放分洩湖河/水勢俾運河兩岸得以迅速興工薩載李奉翰之功亦)
　(不可冺復命大學士阿桂勘估自濟寧至黄林荘共重/修官堤五萬餘丈官修民埝一萬四千五百餘丈并牐)
　(座橋壩涵洞等工分叚𣲖員購料僱夫優給價值即以/代賑自上年四月至本年閏三月一律完竣實用銀五)
　(十三萬九千餘兩運道頓復舊觀兹御經經過兩岸及/縴道橋牐壩座俱各堅實鞏固漕運民船均資利濟其)
　(督工則蘭第錫何裕城明興董率有方在事人員/亦能奮勉出力因降㫖交部分别議叙以示優奨)堤埝
　及牐壩次第胥修建和雇弗惜帑代賑功倍半何期一
　年中運道復舊觀御舟兹經過如昔牽長縴不惟利漕
　艘行旅普稱便勤哉大小吏優叙酬劬倦慙無安晏䇿
　遑惜籌宵旰一勞盡我心永逸祈
天眷
　　　乘輿過濟寧州
　清曉乘輿弗䇿驄古稀遵養合知崇家絃户誦文風蔚
　㓜挈老扶物象融百嵗熈和非易致萬民親愛不期同
　那堪迴首思辛丑(辛丑秋河决豫省青龍岡漫水經由/東省之曹單城武金鄉魚臺濟寧等)
　(處思及城池民居岌岌乎殆幸昨春河復今覧/閭閻無恙且涸出地畆轉為膏壤實出意外也)幸矣斯
　邦尚惕𠂻
　　　登太白樓四曡舊作韻
　綪筏旃旌入郭闉青蓮遺跡向傳真千年佳話留詩酒
　一代名流稱(去/聲)主賔亭北早應賦雲想(謂李/太白)池南近可
　和(去/聲)檐巡(謂杜子美祠/在城南池)求賢欲以贊實政此際無資若
　輩人
　　　南池襍詠
　適纔太白試登樓咫尺南池可罷不一入門心生敬慕
　碑亭因是
聖文留(康熈乙丑年建碑亭于此/恭勒    皇祖閱河隄詩)
　㡬株古樹䕶澄池池畔三間老杜祠便弗叩還應下拜
　此人詩合是吾師
　李杜由來伯仲行吾云旗鼓異相當應知學杜克念聖
　學李防其罔念狂
　　　謁分水
　　龍王廟
　地脊原來南北分老人能識果超羣(分水人皆知為白/衣老人之力而不)
　(知分流濟運乃因地脊自然形/勢人不能識老人特能識之耳)水村斯藉䟽宣夥河復
何須議論紛(前嵗韓鑅于戴村壩上建挑水壩三道挑/溜南趨以洩水勢經工部侍郎徳成奏駁)
(嗣何裕城復請于戴村壩改建牐座議論紛如因命大/學士阿桂于豫省河工合龍後親至㑹勘據覆奏牐座)
(雖隨時啟閉但沙隨水入即使建牐後南旺嵗修仍未/可停况汶水由塩河歸大清河入海年年開放塩河是)
(否能容東平各處民田是否無礙均須逐一詳勘請俟/東省運河堤壩各工告竣經厯汛水一兩次後再行請)
(㫖辦理所奏為慎重/修防起見因允所請)天下本無事如此
明神頼有佑誠云御舟由是順流下登岸應抒瞻拜勤
　　降㫖將明興等奏請捐亷歸還運道工程例外津
　　　貼銀兩並准作正開銷詩以誌事
户口日以滋物價日騰貴(國家承平百數十年户口日/滋順治初年民數一千六十)
(餘萬乾隆初年已増至一萬六千餘萬近年乃至二萬/七千餘萬是户口増至二十倍物價日昂理勢自然詳)
(見癸夘民/數榖數詩)是即保㤗難可靳官帑費前年河北决堵(塞/口)
宣(引/河)䇿籌備和僱與民價征役弗民逮(壬寅年因豫省/青龍崗漫口屢)
(堵弗就議開引河經韓鑅等請撥直𨽻山東夫役助工/朕以隣省助夫非便屢經降㫖訓諭停止並令緩至次)
(年挑汎完工隨命大學士阿桂前往督辦和/雇本省民夫如期藏事詳見壬寅年助夫詩)然而奏銷
時部原有成例增價例應駁乃有捐亷議(堵築漫工及/築隄開渠部)
(中原有一定成例前豫省漫工奏銷時據該撫李世傑/奏請酌増夫料價值銀兩分年攤徴朕以為數甚多民)
(力不無拮据特降恩㫖将應行攤徴銀九百四十五萬/餘兩及上次攤徴未完銀九十四萬餘兩普行豁免兹)
(河復之後修理東省運道各工據明興等奏有例價不/敷加用津貼銀五十三萬餘兩請分年捐亷歸欵以免)
(按例攤/徵等語)吾豈肯為斯普許官銷賜河復修運道較前本
一事兹勘所築工堅整如鱗比田廬實可衛議叙酬勤
勩(山東運河隄岸各工御舟經過時見其一律完整辦/理妥速因降㫖将蘭第錫何裕城明興及江省預籌)
(宣洩漫水去路之薩載李奉韓等交部議叙並令該/撫查明在事出力人員一體從優議叙以勵勤勞)必
有所增價亦准官銷暨(東省運道工程例價不敷銀兩/若按例攤徴固恐民力不給即)
(捐亷亦慮辦公竭蹶因降㫖加㤙准其一體/作正開銷以示體恤臣工恵愛黎民之至意)但弗勞萬
民忍更苦羣吏一二資飯食雖有非大弊(河工官役領/帑辦工藉沾)
(餘潤以資飯食在所不免但非有侵蝕/大弊姑置弗問亦不為己甚之意也)聚歛及盗臣傳
語吾猶記
　　登光嶽樓即事四曡舊作韻
九㸃烟中齊一區大圓鏡裏漫分隅觀風遂以停艫舫
問景權教履陌衢拾級登來霄漢接憑窓望處近遥鋪
載将通志殷勤考光嶽誠斯望嶽無(一統志以望嶽樓/在聊城東北今名)
(光嶽樓而東昌府志又稱城東北隅别有望嶽樓兹巡/蹕屢經則光嶽樓在東昌府城中而望嶽樓今實無之)
　(紀載之不足徴信已詳/見乙酉庚子詩并注)
　嶽光原在望中區何必兼思東北隅(舊望嶽樓云在/城東北隅也)漫
　憶吴閶饒水郭奚妨齊野厯烟衢以予視本同庭户嫌
　彼争為盛設鋪四叠欣成十全什合因閣筆復𢋫無
　　　無為觀三曡舊作韻
　佛寺道家宫(是處為/道觀)胥應致敬崇謁
　神匪為(去/聲)獨求雨總因公(東省自閠春得雨後/大田雖種今復望雨)呵䕶閭
　閻晏敷宣
天地功那忘甲午嵗賊燹劇哀鴻(甲午秋夀張逆匪王倫/以邪教倡亂佔踞舊城)
　(寺廟民居多被殘毁/此觀亦重經修整者)
　　　河間道中作
　春初此南巡為之望雪愁夏孟斯北旋復因希雨憂其
　間雖霈澤(閠三月初四五等日近畿得雨頗為透足是/以大田得普種齊全但至今晴又逾月待澤)
　(復/殷)又隔月餘修禾黍縱吐苗麰麥固失收稚秧廹待潤
　遍隴青垂頭邇日纔生雲狂風吹以流西北隂勢重深
　冀佳􁨭優無過霑二寸(邇日西北雲濃清早甚凉兹據/劉峩胡季堂虞鳴球等奏十三)
(日申刻新城縣得雨三寸涿州通州武清順義昌平州/等處得雨二寸雖未霑足䆒亦    天澤但此處不成)
(分寸仍/為憂之)較此勝一籌何當普甘霖近逺胥䝉庥調幕信
無能觀民惟含羞
　　喜雨(四月十/八日)
自我渡河後望雲愁日深誰期近趙北(是日駐思賢村/明當至趙北口)
五寸沐甘霖起槁還蘇秀滌眸真慰心豫齊徐被否(自/午)
(至申得雨五寸勢甚綿宻且四望雲氣廣逺山東河南/江蘇等省或同被甘膏因降㫖馳詢該督撫令其迅速)
(覆/奏)馳驛問佳音
　　復雨(四月二/十日)
前朝思賢村佳􁨭霑五寸今日過趙北廿里土乾坋問
以前朝澤稱滋一寸僅為之復增愁傍晚雲生迅作觧
殷雷聲傾盆落雨陣急命劚土㸔四寸已逮潤勢自直
北來亟盼京畿信
　　南巡迴蹕至御園之作
六度南巡于邁勤一心惟是為民殷雨雖繼雨仍希望
(自閏三月初四五日得透南後復於四月十八二十一等/日連得雨澤蹕途所見禾苗漸次長發但究未透足尚)
(殷顒/望耳)孫又生孫亦喜欣日月居諸誠過隙園庭莅止迓
南薫載咨兒輩其聰聽毋易言遊視記文(今嵗六巡江/浙携諸皇子)
(侍行俾視朕躬之克已無欲以及扈從之奉法官吏之/奉公民人之親近有不如此未可言南巡而總不出敬)
(見天明理両端詳/  昨所製南巡記)
　
　
　
　
　
　
　
　
　
　
　
欽定南巡盛典卷二十三
　欽定四庫全書
　欽定南巡盛典卷二十四
　天章
　御製文
　　　重修恵濟祠碑文
　經國之務莫重於河與漕而兩者必相資而成曩者東
　南之民數厪河患矣我
皇祖聖祖仁皇帝亶天縱之神明乾苞坤絡瞭列指掌
清蹕屢勤比隆神禹開示方畧神契龜從用詒萬世無疆
　之休河臣稟受
聖謨罔失尺寸若隄若遥隄若縷隄若月河若引河若覇
　若堰若牐措必其要用必其時河奏安瀾民無昏墊成
　績彰灼五紀扵兹天庾陳紅雲㠶直逹厥包織篚琛賮
　南金公私百貨之需船輸艦載楫交津渠溯前代南北
　運道逆河而上者五百餘里明季開泇河避黄河之險
　者三百里越我朝康熙年間開皂河以通泇復開中河
以通皂漕艘出清口絶流北入中河浮於黄者僅七里
遂盡避黄河五百里之險漕之利無過此時者黄河自
積石龍門經豫徐東下挾淮泗交流入海勢湍悍不可
禦泥濁易閼漕艘渡江逹淮黄河亘其衝其入中河也
必資於黄治之之道以清淮迅激蕩滌之俾無壅沙河
恒强淮恒弱則瀦洪澤之巨浸以助之交㑹扵清口是
為運道之樞紐河防之闗鍵導河乂淮利漕舉繋扵此
瀕河迄下游郡縣數十城郭田廬皆恃以為命司水土
者恒惴惴焉清口治而河與漕胥得其理矣清江浦之
涘神祠曰恵濟鼎新扵雍正二年靈祝孔時孚應若響
過祠下者奠醴薦牢靡敢弗肅乾隆十有六年朕巡省
南服瞻謁庭宇敬惟神功庥佑宜崇報享命有司鳩工
加焕飾焉夫名山大川精氣磅礴必有神焉主之經國
大政芘頼生靈必有神焉相之其顧享者必其有勤民
敬事之忱者也苟墮庶事而瘝厥官或穿鑿自用而失
其故有弗干譴怒而罹其罰者乎政岡弗修無貽神羞
　敬舉乃職神錫爾極惟神式慿庶永底寧勒文貞珉
　用諗河臣遂為迎神送神之歌辭曰
　河之來兮天上晧晧旰旰兮無與抗瀰瀰兮清淮滙淪
　漣兮河流湝湝峩巨艑兮横中流望靈旗兮澹淡㳺桂
　楫兮荃橈紛弭節兮蘅皐縆絃兮考鼓爼肥牷兮式歌
　且舞神格歆兮福女　千夫邪許兮搴長茭鞏金隄兮
　障彼樂郊鄂舟容與兮呉榜交溯長川兮利濟轉玉粒
　兮時攸頼洪濤伏兮神哉沛簫管競兮應櫂歌神之
　留兮祥颷和紹平成兮恪蕆事飫苾芬兮䖍報祀靈河
　翕兮福萬世
　　　恭奉
皇太后駕臨金山記
　朕惟省方觀民先王所重時巡之典虞夏以來尚已我
皇祖聖祖仁皇帝撫御九有匪居匪康以江浙地逺京畿
　其民文而慧文則知禮義導之善可以為天下倡慧則
　鮮堅持入於惡亦可以為天下倡而且財賦所出國家
　藏富之地也是以渉河渡江不憚數勤清蹕問風俗咨
　疾苦湛恩汪嵗江鄉父老至於今謳思弗諼朕臨御以
　來十有六年扵兹蚤作寤思宵衣旰食兢兢懼一夫之
　不獲罔敢稍自暇逸謁盛京幸三晉巡齊魯逰河洛所
　在周察民隐廣敷解澤而東南士民尚未得邀清問而
　布愷恵良用殷然嵗辛未恭遇
皇太后六袠萬夀朕將合億兆望幸之歡心以祝無疆爰
　敬循
皇祖舊典躬奉
慈輿届春南幸上元前二日發自京師渡濟漯汶沂至黄
　河周覽隄工遂汎舟踰淮以逹扵江採民謡詢土俗祗
　承
慈訓屢沛殊恩維時逺邇欣愉殊音同聲秀眉黄髮扶杖
　而觀者耋期之叟也摳衣束帶望清塵而忭舞者官吏
　迎而縉紳謁也掞華摛藻陳詩而獻頌者士藹吉而民
　秀良也携童稚挈壺飱駢肩接踵扵輦路之旁者田夫
　野老村嫗里媪之雜還而笑語也葢江國之望朕耒已
　久而歡欣鼓舞願為
聖母稱萬年之觴者其積忱非一日矣二月之望舟過大
　江顧瞻金山上凌太虚下瞰洪流為江南諸勝之最遂
　奉
皇太后一登覽焉迨巡淛迴舟以及江寧旋蹕先後凡三
　登焉侍
輦周厯敬仰
聖祖宸翰榜署詩篇貞珉相映其豐碑屹立扵中冷之右
　者則康熙三十六年奉
寧夀皇太后駐蹕兹山所為
御製記也瞻誦之餘穆然見當日忭喜之情戀愛之意與
　夫士民慶豫之忱髣髴長在江聲山色間以今日觀之
　雖不敢云後先一轍傳有之曰豐水有芑數世之仁也
　洪惟我
聖祖貽謀至深且逺與斯民休養生息涵育煦嫗於無窮
　者如膏之沃浹而彌融如水之潤濡而彌廣醖醲醸厚
　蒸為太和用使奕禩子孫臣民藹然親愛扵山川清晏
　之餘即金山一行宫而繞屬車環宫扇者數十年以前
　於
皇祖見之數十年以後又扵朕奉
聖母皇太后見之豈非重熙累洽純佑命於日引月長有
　以得此歟
皇太后聖慈覃被福徳並茂
母儀天下享尊養之隆與
寧夀前後輝耀仰見我朝
聖母嗣徽篤祜其為宫庭之盛美寰宇之鴻庥繄皇古以
　來所未有則是舉也實有足紹美扵
前徽者焉若夫江天之浩蕩風煙雲樹之鬰蒼與夫鱗昆
　甲族之神竒而變化雖遇目賞心偶一寄興然朕之所
　以俯仰而忻惬者固不在此也
　　　登開化寺六和塂記
　杭州月輪峯六和塔宋開寳中創建以鎮江潮開化寺
　其塔院也自宋以來屢燬屢復燬則有驚浪之虞復則
　有安瀾之慶是以雍正十三年我
皇考世宗憲皇帝特發帑金命有司鳩工庀材是輪是奂
　越二年而告成又十有四年而朕以南巡之便親陟其
　頂且為之記焉葢浙之潮人所共知為雄鉅浙之塘人
　所共知為要害然非目撃終為耳食且沿江而來亦不
　辨其曲折之形也造塔巔而後審其所以稱浙江者溯
　流東睎又悉其亹龕赭迓溟渤頓挫渟蓄迭蕩掀激斯
　所以為廣陵之潮者我
皇考居九重之穆清運萬㝢扵几席留意海塘福彼蒼赤
　葺新穹塔資兹佑相予小子景仰
前烈深為愛民之心既誠故為民之慮無所不至而必中
　其綮夫必待身悉而始圖之斯不己遲乎是
皇考之聖神而予小子瞠乎其後者也故勒貞珉以識之
　乾隆十有六年嵗在辛未春三月之吉御製并書
　　　浙海神廟碑文
　浙西地瀕海扼其衝者先海寧次錢塘錢塘距海門尚
　一舍而逺然天下言觀潮之竒者獨推廣陵之骨母盖徽
　歙衆山水自新安江下至富陽而金衢嚴處數郡千巗
　萬壑復滙入錢塘出海必得海潮逆之坌涌拗怒軋盤
　盪裔然後流益急而軌益順故江之歸壑非濤不為功
　然其北擊南蕩生民農桑之命繫焉斯恃塘堰為保障
　漢書注始紀郡議曹華信作塘捍潮唐書捍海隄凡二
　百二十四里宋元二史並誌袁花諸塘之修築及石囤
　木櫃之坊禦如世所傳斛土千錢之諺其勤且囏如此
　雍正八年我
皇考世祖憲皇帝以海塘告成維
　神効靈助順
　特𠡠建廟海寧褒封秩祀用申昭報近海州縣不知有
　水患者二十餘年扵兹然其時潮尚循北亹也乾隆辛
　未丁丑朕兩巡浙水登觀潮樓乃悉所為趋北亹而有
　軼則仁錢迤西害不可言趨南亹則蕭㑹諸邑之戴山
　者藩㰚畧具猶間有侈囓之虞比年來大溜直趨中亹
　兩岸沙潬鱗起如左右引從民居其間川原膏沃可耕
　可桑曾不知白馬骨濤足以動心而䮙目夫人之情久
　則忘而逸則淫今之居樂土安作息者非昔之日夜怵
　惕懼為魚之民也耶則我
皇考之深宫宵旰謀建塘以衛生靈與
　明神之肸蠁垂釐嘉佑是邦其何可以弗紀觀潮樓當
　錢塘都㑹之地東瞻中亹為尤悉爰視海寧
　祠宇之例命守臣鳩工庀材崇象設而展時事夫元氣
　灌輸端委相成無感弗假又何一二之可區分哉因為
　迎神送神歌俾肄之工祝以揭䖍妥靈其辭曰赭龕閕
　兮翼户睋紫瀾兮蒼嶼氷夷導兮江婓扈兩旍毶㲚兮
　金支中樹
　神之來兮按部迴水犀兮萬弩虹隄一綫兮安堵福我
　民兮扵昭揚詡傳芭兮鼚鼓紛配藜兮神靈雨(右迎/神)
擥若木兮留暉櫩雲解駮兮赬霞罨幃罇蠲滌兮俎腯
肥聆繁㑹兮叶呼豨
神之去兮載祈波恬羅刹兮石平磯潤千里兮涵郊圻
引晦濁兮歸墟是歸式歆饗兮庶㡬朝潮夕汐兮長無
違(右送/神)
　　小有天園記(謹按有闗記雖為典御園仿建而/作但        巡  故恭録於卷)
左净慈面明聖兼挹湖山之秀為南屏最佳處者莫過
於汪氏之小有天園盖辛未南巡去嵗丁丑復至其地
為之流連為之倚吟歸而思畫家所為收千里於咫尺
者適得思永齋東林屋一區室則十笏忩乃半之忩之
外隙地方廣亦十笏命匠氏疊石成峰則居然慧日也
範錫為宇又依然壑庵也(汪氏别/業舊名)激水作瀑泠泠琤琤
不殊幽居洞之所聞而黄山松樹子雖盈尺有凌雲之
概夭矯盤拏髙下雜出於石筍峭舊間復與琴臺之古
木蒼巖􁫧瓏秀削不可言同何況云異吾於是知天地
間之景無窮而人之心亦無窮境有異而人之心無有
異夫此為軒為亭為磴為池為林泉為崖壑同不可厯
厯手攀而足陟之者使目擊道存㑹心不逺則此為軒
為亭為磴為池為林泉為崖壑又何不可厯厯手攀而
足陟之乎昔新豐雞犬各識其户固已侈矣李徳裕平
泉之像巴峽冩洞庭則又務窮逺盡態極妍而不必師
所可師者其意而已然吾之意不在千里外之湖光山
色接接目前而在兩浙間之吏治民依來往胸中矣是
為記
　　閲海塘記
隆古以來治水者必應以神禹為凖神禹乗四載隨山
濬川其大者導河導江胥入扵海禹之蹟至扵㑹稽㑹
稽者即今浙海之區所謂南北互為坍漲遷徒靡常地
神禹親厯其間何以未治豈古今異勢爾時可以不治
治之乎抑海之為物最巨不可與江河同人力有所難
施乎河之患既以隄防海之患亦以塘垻然既有之莫
能己之己之而其患更烈仁人君子所弗忍為也故毎
補偏救弊亦云盡人事而已施隄防於河已難而况措塘
垻扵海乎海之有塘垻李唐以前不可攷可攷者盖自
太宗貞觀間始厯宋元明屢修而屢壊南岸紹興有
為之禦故其患常輕北岸海寧無山為之禦故其患常
重乾隆乙丑以後丁丑以前海趨中亹浙人所謂最吉
而最難獲者辛未丁丑兩度臨觀為之慶幸而不敢必
其久如是也無何而戊寅之秋雷山北首有漲沙痕已
夘之春遂全趨北大亹而北岸䕶沙以漸被刷是柴塘
石塘之保䕶於斯時為刻不可緩者易柴以石費雖巨
而經久去害為民者所弗惜也然有云柴塘之下皆活
沙不能易石者有云移内數十丈則可施工者督撫以
斯事體大不敢定議夫朕之巡方問俗非為展義制宜
措斯民扵袵席之安乎數郡民生休戚之闗孰有大扵
此者可以沮洳海濵地險辭而不為之悉心相度以期
乂安吾赤子乎故扵至杭之翼日即减從䟎程䇿馬隄
上一一履視測度然後深悉夫柴塘之下不可施工以
其實繫活沙樁橛弗牢訖不可以擎石也柴塘之内可
施工而倉卒不可為以其拆人廬墓桑麻塡坑塹未受
害而先驚吾民也即曰成大利者不顧小害然使石塘
成而廢柴塘是棄石塘以外之人矣如仍保柴塘則徒
費帑項為此無益而有害之舉滋弗當也扵是定議修
柴塘増坦水加柴價一經指示而海塘大端已具守土
之臣有所遵循即隨時入告亦以成竹素具便扵進止
也議者或曰所損者少而全者衆柴固不如石堅何為
是姑息之論然吾聞古人云井田善政行扵亂之後是
求治行扵治之時是求亂吾將以是為折中而不肯冐
昧以舉者此也踏勘尖山之日守塘者以漲沙聞後數
日漲沙又増命御前大臣誌石簍以騐之果然(自初三/日親臨)
(□塘後即命都統努三額駙福隆安立標於石簍之上/以騐増長今復遣往視回奏云十日以來沙漲至五尺)
(餘土人以/為  神佑)斯誠
海神之佑耶但丁丑以前已趋中亹者尚不可保而况
今數尺之漲沙乎然此誠轉旋之機是吾所以黔識靈
　貺益勵敬
天勤民之心也是吾所以望神禹而怵然以懼慚無奠定
　之良䇿也至海寧日即䖍謁
　海神廟
皇考御製文在焉因書此記扵碑陰以識吾閲塘咨度者
　如是固不敢以已見為必當也
　　　古泮池證疑
　甚矣讀書之忌麤疎浮過不沉潜深造慱綜詳考執一
　為是譬為禾者鹵莽耕而鹵莽穫確乎其弗可也今之
　泮池非古之泮池歟而予丙子過此曾有詩闢之(舊詩/云十)
　(里東郊舊魯城靳/城安得泮池名)徒以新城舊城之説横扵中遂以為
　新城不應有古池耳丁丑再過闕焉未證其疑兹南巡
　迴蹕復駐曲阜廣核諸書及詢之孔氏家乗乃知古魯
　城即今曲阜其可證者以史記孔子𦵏魯城北泗上也
　水經注所引亦與脗合輿志稱今之曲阜為新城者盖
　因宋大中祥符間移築城扵東十里許明正徳間因流
㓂兵燹仍徙還魯古址而築新城焉夫以明視宋固為
新而不知以宋視古為尤新也是以統志諸書錯出者悉
可按訂乃知今之曲阜縣治即古之魯城也古魯城既
不舛則古泮池之與靈光舊址其不出此城章章明
矣至若南北步武之數偶爾差乖大者同而小者異
稽古者可以折中而弗羅縷䆒也予實悔夫前詩之
率爾置論不足為據也甚矣讀書之忌麤疎浮過不沉
潜深造博綜詳考執一為是譬為禾者鹵莽耕而鹵莽
穫確乎其弗可也
　　茅山正偽
壬午春巡將發金陵道句容徴三茅之勝而邑誌率摭
呉越春秋禹改茅山曰㑹稽為兹山數典所自是援越
入呉疆域紊而世代淆予不可以辨不按史記注引越
傳禹到大越上苗山苖與茅古字通而小異其為屬越
則均水經注漸江條云㑹稽古防山亦謂之茅山别稱
防者盖以防風後至故而漸江即浙江其山𨽻今紹興
境明甚若句容之茅山本名句曲亦名已山自後漢茅
盈兄弟學仙扵此三茅之名始著詎呉越時既逺地與
紹興又絶不相䝉輯誌無識者沿名竄附牽連為一謂
㑹稽同出異名若良常秦望海江仙韭之屬二十有六
實為一山且注出呉越春秋今覆全書初無是語况自
紹興至句容道踰千里中隔一江三茅即號地肺安能
呼吸一氣若此使其言然則方内纍纍宫霍蜀繹者疇
不當名之曰崑崙岱宗乎再考江寧郡志良常秦望仙
韭諸山並與句曲壤接道里可數更扵紹興無涉即以
所引秦望言紹興句容皆有要各自為一山未可强而
合之獨扵茅山乎何疑或曰㑹稽為古揚州鎮山後漢
移㑹稽郡治越秦初置時本治呉焉知㑹稽始名之茅
山不可通扵句曲後著之茅山也予得仍以呉越春秋
正之其書凡六巻前呉傳三後越傳三茅山之改名㑹
稽入越外傳不入呉内傳當時方隅所限詎不較然風
馬牛哉用覼縷析之以俟後之訂山經者
　　荆山橋記
乾隆丙寅允尹繼善之請重修荆山橋越明年丁夘橋
成而未有記丁丑壬午怱怱兩過之各有詩記梗槩然
亦未悉其肯綮為之記也去年甲申用崔應階議濬㣲
湖下逰乃復䟽剔荆山以資宣洩茲自韓莊遵陸往徐
閲河長橋所必經兼欲洞燭源委因慿輿厯覽過北山
口不一里許則逮橋之北梁兩傍麥田齊橋頂漸南田
漸低見跨橋有隄髙亦與橋欄齊以為南岸矣至隄始
知為所除沙土積以成者實北隄也其内方為正河果
深濬露石橋中間十九洞未全過水夏秋盛漲頗足容
河南之隄之梁之田以次低髙與北同乃愕而吁曰有
是哉橋之所以長圖容水也今束其中間為河而兩垂
之餘出者棄之隄外豈資容納之計乎然南北之田以
次漸髙者多與橋面濟平實亦無藉其橋之長如許也
則有詩曰橋建茍非虚河疏功乃捐二者必居一扵此
矣因考張玉書為邑人張膽作重修橋記引周禮雨畢
治道水涸成梁云云乃知此地故為沮如之鄊橋之築
一所以釃巨浸一所以避泥潦疊土為路虞不固故甃
以石耳按舊橋長三百六十丈已屬過甚而重修者乃
至四百八十丈是甚而又甚矣舊橋所費財二萬六千
餘金今所増之石梁長未至一倍而所費乃至五萬八
千餘金是倍而又倍矣是以詢之尹繼善則稱承修者
為張宏運後以張家馬路工侵帑治罪然督察之未詳
自不能辭其責近有詠桃源耕者句云斌豈欺余者盖
受人欺蔽非斌為然尹繼善即其次矣然屢受人欺朕
亦豈能以觀過知仁自解哉傳云與其有聚歛之臣寧
有盗臣此朕本意也茲盗臣以他事抵罪則天網原未
漏而既往不咎今亦仍置之弗問但記其詳悉如此
使後之復修是橋者不便張大其事冐帑干咎而已耳
雖然天下大矣萬機煩矣必待目撃而後知其當否一
人之聰明所與㡬何可不畏哉可不勗哉
　　安瀾園記(謹按闗/但有)　(記雖為記御園仿建而作/  巡典  事故㳟録於巻)
安瀾園者壬午幸海寧所賜陳氏隅園之名也陳氏之
園何以名御園盖喜其結構致佳圖以歸園既成爰數
典而仍其名也然則創歟曰非也就四宜書屋左右前
後畧經位置即與陳氏園曲折如一無二也四宜書屋
者圓明園四十景之一既圖既詠至扵今已厯廿年也
土木之工廿年斯弊故就葺修之便稍為更移費不侈
而一舉兩得也彼以安瀾賜額則因近海塘似與此無
渉也然帝王家天下薄海之内均予户庭也况予繾念塘
工旬有報而月有圖所謂魚鱗土偹南坍北漲諸形勢
無不欲悉安瀾之願實無時不厪扵懐也由其亭臺則
思至塩官者以籌海塘而願其瀾之安也不寧惟是凡
長江洪河與夫南北之濟運清黄之交滙何一非予宵
旰切切闗心者亦胥願其瀾之安也是則予之以安瀾
名是園者固非逰清泉石之為而實蒿目桑麻之計所
為在此不在彼也
　　重修碧霞元君廟碑記
縁岱麓磴梯而上隃盤道者五十然後羾天門捫日觀
岧岧嵉嵉緯星列檻垂芒若引手可摘其地正應積髙
神明之隩有廟馬笵金塗雘晃赩慶霄稽水經注所載
嶽頂上廟兹其故阯矣而神禕翟珈笄孔睟孔愉耉鮐
婦豎擎薌捧萁厥角徠輳相與喁喁請命則曰碧霞元
君説者以為黄帝所遣玉女或以謂是即泰山神女往
往􁍳背不合覈之志乗元君封號肇自有宋大中祥符
間真宗有事東封以上頂有玉女池乃易池旁石象為
玉龕而祭之顧考劉禹錫送張鍊師還東嶽詩有久事
元君住翠㣲之句是唐以前故有元君之名不自宋始
彼道藏及諸家所徴姓名世系庸足深辨哉古者治神
人和上下設教不為戾俗求其指歸亦曰禮由義起實
以名章而已爾易曰乾天也故稱乎父坤地也故稱乎
母漢郊祀歌於后土夫人曰富媪又曰媪神張宴云媪
者老母之稱坤為地故名媪記言地秉陰竅於山川而
㤗山萬物之始陰陽之交衆嶽之宗是証以之太乙
　青元實為其所宜乎有生之屬齋心祗祓願揭其䖍於
　元君而元君亦將憫共勤而錫之羡然則國家秩祀㤗
　山之神與億兆人奔走奉事碧霞元君之神其為翼縡
　元化二乎一乎在周官大宗伯有各因其方之語在魯
　論有祭神如在之文如在云者詎誰是肸蠁荒忽不可
　端倪於山僅見若堂若霍於草木僅見維夭維喬之謂
　乎亦將因其聲容得其精爽而後著之目而成之心神
　人之道可接也且嶽視三公特自其秩言之今之肖象
　炳靈者則既蔽旒秉圭矣又安知旼旼穆穆其對越乎
　禕翟珈笄者不誠二而一乎以是比類而推北如元㝠
　南如祝融西如顥靈應具有其主名正位犂然食報於
　方望此物此志也朕荷
穹昊垂庥叠逢
國慶嘉薦普淖夙事宜周是廟自辛酉鼎新距今垂三十
　載因徠工官往㑹所司支内帑金庀材増葺閎塏完緻
　所以荅神貺所以祈神禧胥於是焉在其經始則己丑
　季春其藏成則庚寅孟冬也
　　　重修岱廟碑記
　泰山位長羣嶽稱宗最古表望最尊而有其秩之舉莫
　敢廢所繋於正經亦最鉅逖稽詩書首紀有虞成周之
　世彌文懿爍隆茂大要非巡狩述職穆穆皇皇未聞輕
　議展采錯事數典特為嚴重凌夷汔乎霸國覬覦三五
　妄希受命告功其臣猶知設詞以靳之然自七十二家
　之説興而昭姓攷瑞大號顯名鋪陳極乎遷之書相如
　之文世世封土作䃭瑑玉成牒甚者以上山恐傷木石
　以遇風雨為徳未至以舉火輙應為得行秘祠葢由柴
　望一變為封禪由封禪再變為神仙而汰侈益無等矣
　我朝監於成憲祗慎明禋洪惟
皇祖聖祖仁皇帝康熙二十三年甲子廷臣有援黄帝上
　元封巒勒成之説為請者
聖諭特下九卿等議駁甚盛典也甚盛心也朕寅承永懐
蠡訓是式毎逢時巡盛儀即躬祀嶽廟潔蠲將事而於登
　封臺紀事諸什時復長言申諭所謂便是堯舜至今存
　迄無可告成功日者其義庶㡬質諸古皇而不易耳夫
　戾經者不可以不斥則準經者不可以不修方曲咫聞
　之士猥言易壇墠而廟庭而象設疑乎踵事非制故呉
　澄以五嶽之麓各立一廟謂始自唐時及考酈道元引
　從征記稱岱廟有三今屹峙南麓者實即昔之下廟又
　稱廟有漢栢廟庫蔵漢時神車樂器則祀嶽於此自漢
　已然所從來甚逺且巡狩述職特祀也國有令典遣官
　齋祝䇿來告常祀也是皆於廟有専響而又何泥古之
　云乃者嵗庚寅為朕六十慶辰至辛夘恭逢
聖母皇太后八旬萬夀於時九宇臚懽百靈介祉維岱大
　生秉蒼精化醇之氣用克推演
鴻釐綏作我皇極而重閈周闉嵗渝弗飭靈承曷副馬爰
　􁁸將作擴而新之其嵗月詳嶽頂記中以是廟為太常
　宿縣之所因為迎神送神歌俾主者肄而落之其辭云
　遥㕘亭兮置頓帝乗青陽兮出震㑹東后兮前驅標天
　齊兮作鎮炳蕭兮馧馞傳芭兮還晉霱雲童童兮起膚
　寸睇肅然其神來兮肸蠁獻(右迎神/)
　何九皇兮六十四民升中頌徳兮欲云云羅封坎兮葅席
　藉禺車兮蒲輪江茅鄗黍兮紛效珍神安格兮顧歆曰
　予正祀兮薦訴誾榑桑鼂采兮告慶轃秦符在握兮
　與物為春啿啿乎根一而衍萬兮翊我昌辰(右送神/)
　　　陶莊
　　河神廟碑記
天成大事者必有其時事有視若易盡人力而為之然終
　於弗成者則以
天弗助
　神弗相而非其時也事有視若難盡人力而為之而終
　於有成者則以
天所助
　神所相而適逢其時也雖然
天助也
　神相也無所為告之者也使時有可乗而人弗盡力而
　為之亦難望其有成也故舉大事者必當審事機乘時
　㑹盡人力以敬祈
天助
　神相則庶乎奏平成之功三者不可缺一焉吾於陶莊
　引河益信此理之弗爽陶莊之土逼河南流近清口葢
　始自宋時南徙厯元及明不知其㡬何年矣於是有黄
　水倒漾之患於是有藉清敵黄之説然而清水常溺黄
　水常勝雖劼劬補苴終不能得共要領而倒漾自若也
　唯我
皇祖聖祖仁皇帝首見及於此康熙己夘嵗
南巡時即
命開陶莊引河俾逺避清口以除倒灌之患誠釡底抽薪
　之計也其後庚辰嵗辛巳嵗壬辰甲午嵗以及雍正庚
　戌嵗厯任河臣屢挑屢淤於是引河之事遂置而弗論
　(康熙己夘春於清皇祖南巡岸挑親莅河干河導閱視/形勢    命    口進西隔    治陶莊引    黄使)
(北並河臣命於南岸築挑水壩横截河流逼入陶荘河/口因    董安國開放過早隨即淤墊庚辰春刑部侍)
(郎常綬等遵挑濬㫖履勘以董安國所挑引河已淤霸/亦毁壊請再    寛深計長七百餘丈辛巳秋河臣張)
(鵬翮以引河中段淤阻宜加挑濬又運南岸積土於北/岸加挑新河五百餘丈其時黄河僅藉以分流不免沙)
(停水緩壬辰甲午兩年河臣趙世顯两次疏濬屢挑屢/塞雍正庚戌北岸長出淤灘遂至大溜南趋全由故道)
逮乾隆己未嵗予命大學士鄂爾泰視河仍持開引河
之議而河臣河員率以為難行高斌向稱為善治河者
亦以為功不易就乃創建木龍挑溜北趨圖補偏救弊
之為於是引河之事更罷而無有言及者矣(鄂爾泰請/開引河因)
(訪知前此不成之故遂有河頭若不迎溜河尾若不順/流開放若不及時三者有一於此無能成河之議河臣)
(髙斌正欲興辦適大水驟至不便施工迨汛水消退察/㸔停淤形勢較前低窪恐水長易漫引河難望成功乃)
(議遂寝建木龍於南/岸以挑溜引河之)然予以為陶莊之引河不開終無
救清口倒灌黄流之善䇿但南巡四次未至其地用是
耿耿于懐適昨嵗東巡河臣呉嗣爵蘇州撫臣薩載各
來覲因見嗣爵老病遂以薩載易之與之談及河務以
為海口淤泥之説終難行至陶莊引河則必宜開而未
敢必也命其抵任悉心相視及薩載之任與督臣高晉
　親履其地測量髙下曲直頭尾寛窄繪圖貼説以聞朕
　復詳酌形勢以硃筆㸃記往返相商者不啻數次議既
　定乃於去嵗九月十六日興工以今嵗二月十五日乗
　春汛水長之候放流入新河而舊河築攔黄壩以禦之
　既放之後新河順軌安流直抵周家莊始㑹清東下去
　清口較昔逺五里於是永免倒灌之患而引河之工成
　(引河既成薩載奏河長計一千六十文其河頭原挑寛/四十丈河身河尾原挑寛三十丈至三十五丈放流後)
　(續經將兩崖刷塌河頭寛至七十餘丈河身河尾寛至五六/十丈河底水深一丈四五尺亦較原挑刷深六七尺云)
　(云此寳黙邀新神相至舊河口既築壩堵流並於陶莊/積土外添築  堤以防外灘漫水及薩載工竣入覲復)
　(面諭於靳河頭下唇至第三架木龍處添壩一道為/重門保障薩載曰任旋即興工亦善後最要機宜也)夫
　自康熙己夘逮今乾隆丁酉厯七十餘嵗屢舉而未成
　及一舉而遂成者豈非時有可乘不可乗之殊而總頼
天助
　神相之所致耶其能劼毖籌畫盡人力而不失事機任
　投艱而弗猶豫者則錫賚酬勲國家之典具在至夫
天恩之賜助盖自始事以迄成功予實畫夜在心黙叩禱
謝無可言喻而
河神之佑相非持建崇祠其何以顯
明貺逹羣誠乎爰即新口石壩建廟
妥神俾司事者春秋潔祀以邀恵於無窮並無迎神送
神之辭以恊律焉
河之舊兮本南毎灌清兮黄兼
神之相兮北漸即運河兮頼永恬迎
神之來兮爼豆甘於萬斯年兮
恩沛覃(右迎神樂/)
河之新兮移北既避曲兮就直
神之相兮南塞去清口兮無復逼送
神之還兮帷幕飾於斯年兮恒戴
徳(右送神樂/)
　按記中有河南流近清口始自宋時南徙之語未甚
　明確葢宋史所稱神宗熙寧時河道南徙尋經塞治
　即蘇軾河復黄樓諸詩所由作也惟統志所稱金明
　　昌時河淮并為一瀆之言為今黄河南徙之確據然
　　彼時有宋存焉淮泗一帶非金所有地當屬之宋此
　　因今作河復詩考訂而得者則向之所云自宋時南
　　徙亦未為不可特未詳明言之耳因附書本記後庚
　　子清和月御筆
　　　河復記
　河之復也以隄合龍隄之合龍也以
天佑
　神助然
天之佑廣大精㣲不可以一二事舉亦不可以一二日期
　神之助則有可以
　顯示昭靈事舉日期者此義已見於丁酉陶莊
　河神廟之文而今復有
　顯示昭靈聲應底績之貺是不可以不記儀封决口之
　築移金門開引河厯以年餘訖未成功亦無别法於舊
　冬仍為大開引河圖掣溜歸壑之為及今春二月阿桂
　等始有十一日兩壩自行合龍隨填壓茭土不逾數刻
　金門立見斷流俟十分稳固即馳報合龍之奏未數日
　而合龍之奏果至然所謂自行合龍之語不解何謂茲
　阿桂以善後大局已定來行在復命細詢之乃稱二月
　十一日儀封漫口未合龍以前金門尚濶三大水深十
　一丈餘至午時忽報順黄南壩沈墜驚往勘視則南壩
　埽根全勢向北移走陡與北壩接連時金門水面深止
　一二丈爾時見機可乗隨將合龍稭料趕𦂳填壓不三
　四刻已見斷流而埽底亦無翻花過溜若非南壩向北
　沈墜移走則三丈口門下埽合龍非三兩日不能完竣
　今機縁巧合因敗為功以兩載之勤劬収功片刻實由
　至誠感召
天和
　河神黙相非人力所能到更非在事諸臣所敢望云云
　自前嵗河决後予無日不叩
天禱
　神冀速合龍以佑蒼生昨初十日渡黄於香棚及陶莊
　河神廟更益竭誠黙籲而十一日遂有兩壩自行合龍
　黄流順歸故道之事豈非
天佑
　神助前記所謂適逢其時者歟予非敢自翊誠之能感
　若謂能感則自前嵗至今二月初十以前豈誠之未至
　耶而
　神之顯示昭靈實不可以不誌或謂陶莊在江南儀封
　在河南云一則不可兩處各有廟云二則此未必能及
　彼夫一佛而為千百億化身姑不必論即蘇東坡論
　韓昌黎所謂如水在地中無往不在昌黎不過文宗尚能
　如是而福國佑民之
　正神固當論其在此在彼是一是二耶及䝉
　庇蔭合答
　庥祉予惟䖍鞏孜孜日甚一日永祈
　安瀾之錫儀封合龍處已命建
　廟答貺當别有記而此陶莊實予竭誠䝉
　佑之所因命樹碑紀實親書泐石一如前建
　廟之例時庚子嵗暮春上澣之吉也
　　　(臣/)等伏讀
　御製河復記以觀
天人交格之際相契甚㣲相感甚神有莫之為而為者盖
天之可信者理也不能違乎數也理者率其常而數不能
　　　無往復循環之變惟盡其誠以合乎天順乎理之
　　　常而因以弭乎數之變
　聖人所以律天時襲水土宏位育而建中和也往在壬
　　　午乙酉
　皇上載巡南服閲河工設木龍
　親定五壩水誌展拓清口及嵗丙申復追溯
皇祖遺蹟開陶莊引河功既勤矣績亦偉矣然而
　九重宵旰之殷與夫成功之久蠲帑之頻則未有如儀
　　　封漫口之甚者而
天人感應之捷理數契合之微亦未有如儀封合龍之顯
　　　著者惟我
　皇上以已饑己溺為心因物付物為法弗惜繁費弗蘄
　　　近功慎謀以圖成先㡬以集事故於
　清蹕南臨之日已報引河掣溜之刑洎夫陶莊
　躬濤之期即奏漫口合龍之績其地數百里也其時不
　　　終朝也馨香感格如響應聲自非
　至誠之蟠乎天而際乎地窮髙極逺而測深厚則曷能
　　　轉敗為功以兩載之勤劬收功片刻有若是之捷
　　　于桴鼓者歟我
　皇上聖徳謙沖功成弗有歸本於
天歸功於
　神因於陶莊竭誠䝉
　佑之所
　御製記文
　親書泐石以對
天庥以答
　神貺葢
　誠之至者
天也數之所不能變者理也臣等伏惟禹之平地成天也
　　　本乎祗承克艱舜之封山濬川也本乎温恭允塞
　　　惟盡其誠以合乎天故有府事修和之效九功九
　　　叙之歌我
　皇上以朝乾夕惕之心䖍鞏孜孜日甚一日葢無時不
　　　有無事不然而於河復一記仰見
　大聖人心源精一即舜禹之所以感神所以無間而於
　　　成功文章之外復凜然於
天人理數之徴也(臣/)等不勝欣忭踴躍之至臣梁國治臣
　　　董誥臣曹文埴臣沈初臣金士松拜手稽首恭䟦
　　　廣陵濤疆域辨
　枚乗七發觀濤廣陵之曲江注云廣陵國屬呉自是詠
　潮數典者概舉廣陵而於其封域則姑舍而未詳酈道
元水經注於漸江引海水逆流江水上潮似神而非為
江流兩山間濤來髙大之据亦不定云廣陵所屬自元
時錢惟善試羅刹江賦始云惟羅刹之巨江實發源於
太末人皆知此語始自惟善而不知惟善實祖元稹為
問西州羅刹岸濤頭衝突近何如之句於是以浙江為
曲江而浙江潮廣陵潮遂溷而為一矣夫乗漢人也其
舉方域不能違漢制攷漢書地理志廣陵國髙帝六年
屬荆州十一年更屬呉所治廣陵江都髙郵安平四縣
而錢塘在當時為餘杭𨽻㑹稽郡雖顔師古注有景帝
四年屬江都之文劉敞駁其非是敞長於考訂其説必
有可信則㑹稽之不屬廣陵明甚然以今日濤形論之
揚子之潮雖亦應朝夕期候若七發所侔揣刻劃目為
似神者固究於浙江之潮為近然其理又實有不可强
為比附者即以乗所云弭節伍子之山通厲胥母之場
而言不特越絶書所云旦食於組山畫遊於胥母其文
與姑胥之臺相屬即胥山之見於史記及呉越春秋者
注一以為在呉縣西四十里一以為在太湖邉皆不出
今蘇州境於揚於杭又皆風馬牛不相及矣揚子固不
能逺踰呉松以通潮汐具區雖連亘數郡而去海逺甚
浙江之濤又安能指數百里外之湖濵而弭且厲哉是
乗之言已不免相相矛貭矣葢七發之作不過文人托
事抒藻之為如子虚亡是騁其贍博非必若山經地志
専供考資者之脈絡分明也又唐李紳詩云揚州郭裏
見潮生而蔡寛夫詩話亦以為潤州大江與揚子橋對
岸𤓰州乃江中一洲疑曩時大江之潮揚州固嘗見之
又何必以文人怪異詭觀之辭本無確據而拘墟享帚
定以廣陵古國屬之餘杭抑亦刻舟膠柱之甚矣
　　濟水考
濟為四瀆之一禹貢導沇為濟以至㑹汶入海不過八
語而窮源至委昭垂千古為不易之恒流向嘗賦四瀆
詩雖加考證祗以漢志及水經注酈道元李濓軰各持
已見究之其身並未厯其地尊耳食而相齟齬葢因濟
流伏見原無定是以展轉紛岐無足怪者即如禹貢所
云入於河者非濟之清流入黄也葢即伏於黄之底所
謂入也溢為滎則又見而出為滎地志所謂即滎波之
滎見豫州者三伏三見此其一證然其伏見原亦無定
處而無定數也東出陶邱則今之曹州又至于荷則今
之荷澤縣蔡沈所謂濟陰縣自有荷派也又東北㑹于
汶汶自有源宋樂史所云清河即今之大清河唐李賢
所謂濟水東貫滑曹鄆青以入於海者也是則濟之源
委實不出禹貢數語以解之者愈多而考之者愈紊乃
致人但知大清河而反不知濟遂若靈瀆有不可以復求
者然葢嘗論之禹貢所言乃本然之形勢今則時代變
遷伏見靡定亦理之所必有而以禹貢八語證之總不
出敷土奠川之本末其紛然口舌之論偶藉以資多聞
亦可即付之不求甚解亦可
　　宋孝宗論
宋孝宗之事髙宗可謂極其孝光宗之事孝宗可謂極
　其不孝
天道好還在孝宗不宜有此豈
天未垂鑒乎余謂此正所以
天之垂鑒也葢人君之孝與庶人不同必當思及祖宗不
　失其業兹南渡之宋祖宗之業已失其半不思復中原
　報國耻而區區養志承歡之小節斯可謂之孝乎且孝
　宗奉髙宗逰西湖已獨不共逰乎是託於娯親而私以
　行樂是可謂之孝乎又恐髙宗往西湖為勞于宫内肖
　其勝斯不更勞民而費財乎光宗受制悍婦非人類其
　　不孝固不必責而孝宗之所以得此豈無所以致之之
　　由乎此即
天道好還所以垂鑒也稗官小乗乃謂臨安士庶皆興于
　　孝何其見之小哉葢此論非予不能言亦不敢言今嵗
　　秋將擕諸皇子往
　　盛京明年春南巡亦必至西湖命於兩處各立碑誌之
　　以示天下之孝當以不失祖業為重而承歡養志固不
　在逰山玩景之小節也
　　　萬夀重寧寺碑記
　天得一以清池得一以寧王得一以貞天言清而地言
　寧清故寧也天地清寧而王以貞貞即夀也乾隆甲辰
　孟春六巡江浙先勅畺吏省供頓節勞費兩淮鹽政伊
　齡阿奏衆商龥請於天寧寺後増建萬夀寺以申忱悃
　且請𠡠賜寺名勒文以紀夫下之祝上不過以華封天
　保歸美君上而君之奉
天子民以求萬邦黎庶之寧則未可一言盡者朕臨御四
　十九年率
祖攸行六巡江浙計民生之最要莫如河工海防凡一切
　補偏救弊因時制宜之方亦既殫精勞思夙夜講求不
　惜數千百萬帑金以蘄一勞永逸為億兆生靈永逺安
　全之計兹幸南北河工自開放新河之後化險為平海
　塘石工依限告蕆是以年逾古稀省方問俗不敢康寧
　夫
天以下民之寧為寧天子以天下之夀為夀遹求厥寧文
　王所以兢兢也惟㳟則夀周書所以惓惓也兹寺之建
　出於商民至誠因俞所請賜額曰萬夀重寧寺葢合萬
　姓之夀以為夀所以為萬夀也以下民之寧為寧所以
　為重寧也如是而重熙累洽以至于萬有千嵗眉夀無
　疆我君民永享昇平之福以迓
天庥不競不絿不剛不柔敷政優優百禄是遒豈不美乎
　至於寳相荘嚴法輪常轉以不可思議因縁證無量無
　邉功徳所謂天以四時循環生成萬物聖人之教迭相
　扶持以化成天下其道一也因勑發内廷所供佛像安
　奉斯寺使夫寳月金容青蓮妙相長明法藏宏濟羣生
　則萬民之所以為夀即
天地之所以清寧又何必華封天保頌揚稱美之文乎是
　為記
　
　欽定南巡盛典巻二十四
　欽定四庫全書
　欽定南巡盛典卷二十五
　恩綸
　　　(臣/)等謹案書曰大哉王言記曰王言如絲其出如
　　　綸王言如綸其出如綍古帝王發號施令必有大
　　　澤以副之而尚書載堯以來典謨誓誥之文綦備
　　　作於巡狩時者未之見焉周則陳詩有命納賈有
　　　命文雖闕如制昉諸此兩漢分制詔令𠡠為四品
　　　文章爾雅訓詞深厚然如永平之幸滎陽建初之
　　　行秋稼劇易親知貧弱有利外此亦不多覯豈史
　　　文闕略抑所謂淪浹者有未備歟我
　皇上廣運聖神亭育函夏恢纉
前光
　六巡江浙介
慈寧之福慰望
　幸之忱自辛未以迄甲辰繼繩
祖武奉若
成憲兢兢以簡儀衛除供億崇樸黜華撙莭愛飬為本而
　　　自疆吏以逮編氓無不仰沐
　仁膏同歸揚詡
　加恩於無可復加
　利物而不言所利中外禔福含仁謳風夫豈漢唐以來
　　　所能比擬乎竊嘗玩有孚恵心勿問元吉之占解
　　　者多云加恵于民不問可知為元吉伏讀
　聖製釋為加恵而不問其感與弗感是則
　至徳如天黙運於
　辰居端拱者既極其周詳而普被於
　鑾輅經臨者益昭夫優渥河濟以北江淮以南歌衢祝
　　　華之聲怡怡于于仰
　帝車而未有艾者其感戴更當何如也謹録
　恩綸第二
　欽定四庫全書
　欽定南巡盛典卷二十五
　恩綸
　　　乾隆十四年十月初五日
　上諭内閣曰江南督撫等以該省紳耆士庶望幸心殷
　　合詞奏請南巡朕以鉅典攸闗特命廷臣集議今經
　　大學士九卿等援据經史且仰稽
聖祖仁皇帝六巡江浙謨烈光昭允宜俯從所請朕軫念
　　民依省方問俗郊圻近省不憚躬勤鑾輅江左地廣
　　人稠素所厪念其官方戎政河務海防與凡閭閻疾
　　苦無非事者苐程途稍逺十餘年來未遑舉行屢嘗
　　敬讀
聖祖實録備載前後南巡恭侍
皇太后鑾輿羣黎扶老擕㓜夾道歡迎交頌
天家孝徳心甚慕焉朕巡幸所至悉奉
聖母皇太后逰賞江南名勝甲于天下誠親掖
安輿聎覽山川之佳秀民物之豐美良足以娛暢
慈懐既詢謀僉同應依議允從所請但朕將以明年秋幸
　　五臺經太原厯嵩洛趙魏回鑾已涉冬令南巡之舉
　　當在辛未年春正我
聖母六旬萬夀之年也將見巷舞衢歌騰歡獻
祝稱朕以天下飬之至愛上以廣承
歡之慶下以慰望幸之忱益深嘉悦届期諏吉以聞嚮道
　　人員朕酌量先期簡𣲖前往清蹕所至簡約儀衛一
　　切出自内府無煩有司供億至行營宿頓不過偶一
　　經臨即暫停亦不逾旬日前嵗山左過求華䴡多耗
　　物力朕甚勿取曽經降㫖申飭明嵗晋豫等省以及
　　江南俱不可倣效至名山古蹟南省尤多祇應掃除
　　潔浄足備臨觀而已無事崇餙倘有傾圯隨宜補葺
　　悉令動用官項且有吉慶所奏淮啇願捐之項可以
　　報銷但當核實不得任有司浮冒其民間張燈結綵
聖祖嘗以為戒載在方冊宜共恪遵其慎勿以華侈相尚
　所司通行曉諭其一切應行典禮著照所議行
　　乾隆十五年正月二十八日
上命軍機大臣傳諭兩江總督黄廷桂等曰朕巡幸江
　浙問俗觀風清蹕所至除道供頓有司不必過費周
　章已經屡降諭㫖至川原林麓民間塜墓所在安厝
　已乆不過附近道傍於輦路經由無礙不得令其移
　徙即如直属近畿常經車駕往返及由都城以至西
　苑所司平治道途雖觀瞻所及間或蔽以布帷菅蒯
　之属曠野中竟不為障蔽南省係初次辦差恐未盡
　悉在督撫等仰體朕意自能妥協辦理而臣工中有
　陳奏及此者雖属過慮但既有此言應令該督撫等
　留心體察戒飭承辦各員無得藉端輕議遷瘞致滋
　紛擾將此傳諭知之
　　乾隆十五年二月十九日
上命軍機大臣傳諭兩江總督黄廷桂等曰朕省方駐
　蹕之所扈從人等所需米糧柴草地方官招集貿易
　人預先運備以便臨時買用又恐市價昂貴復官為
　備辦以平市價原係意美法良但現在山西每人給
　與價票騐票發賣以致諸弊叢生或有以一人而兼
　領數人之票者或有不肖之徒多取官票賤買貴賣
　從中射利者殊與隨從人等無益現在已令停止嗣
　後如遇巡幸凡扈從官兵需用之物該地方官但招
　集啇人並官為運備以期貨物充裕市價公平不必
　發票來年巡省江浙即著照此例行可一併傳諭該
　督撫等知之
　　乾隆十五年四月初六日
上命軍機大臣傳諭兩江總督黄廷桂曰據漕運總督
　瑚寳奏到二摺一稱明年巡幸江浙經王大臣等議
　准每省截漕十萬石以資平糶但江省經臨之所站
　多地廣原議之數恐不足普及等語朕思十萬不敷
　請増五萬即揆諸瑚寳本意亦属片言可了乃輾轉
　費辭連篇累牘並往復咨啇浙省多生支莭轉于事
　理不明又奏臨幸時糧艘豫籌廻避一摺詞語亦瑣
　碎冗雜披閲之下總未明晰辦理南巡差務有事闗
　漕運者漕臣自不得稍存推諉之見但看來瑚寳辦
　事糊塗必致多費周章仍不妥協著傳諭黄廷桂江
　省一切事務原属該地方應辦之事著伊悉心籌酌
　將瑚寳原奏二摺抄録令其閲看所有應行先事辦
　理之處逐一詳悉奏聞
　　乾隆十五年五月初七日
上諭内閣曰朕明春巡幸江浙經王大臣等議准每省
　截漕十萬石以資平糶朕已允行今據總督黄廷桂
　等奏稱巡幸江南經臨之所站多地廣原議之數恐
　有不敷再請截留五萬石等語著照所請再截留漕
　糧五萬石俾糶用充裕其作何截留及應在何處平
　糶該督黄廷桂等即行㑹商妥協辦理
　　乾隆十五年八月十六日
上命軍機大臣傳諭浙江巡撫永貴等曰據總理行營
　王大臣等議奏此次南巡隨帯船隻行令倉場衙門
　照議定之數預備一摺朕思該督黄廷貴等現在辦
　差所有恭奉
太后御舟及乘用各船自必先期敬謹籌備即朕御用
　之船應令酌帯亦不必按照各項名目重複辦理著
　傳㫖詢問該督等如彼處既經辦理妥協則通州帯
　往船隻無庸多備况南省原係一水可通之地若江
　省備船足用則自江至浙何湏遞為更换該撫永貴
　亦不必另行預備將此一併傳諭知之
　　乾隆十五年八月二十八日
上諭内閣曰朕明春巡幸江浙淮揚河路運鹽船隻未
　便絡繹往來現據兩淮鹽政吉慶奏請于本年十月
　將鹽觔預運四十萬引以資接濟朕思該商等先期
　趕辦一切起撥掣貯無不耗費著加恩將本年冬季
　所運之辛未綱鹽准其每引加耗二十觔俾商力充
　裕自與江廣民食有益該部即行文該鹽政知之
　　　乾隆十五年十月初五日
　上諭内閣曰朕明春巡幸江浙所過道路橋梁該地方
　　官現在以次預辦應遣嚮導大臣覆加查看著兆恵
　　努三就近自開封府馳驛前往並傳諭該督撫等一
　　切供頓辦理務從簡樸毋得徒尚紛華以滋糜費
　　　乾隆十五年十月十四日
　上諭内閣曰朕明春巡幸江浙曽經降㫖每省各截留
　　漕糧十萬石以資平糶之用今據永貴摺奏温台各
　　属今嵗秋收稍薄米價未免増長等語著將浙省庚
　　午年漕糧再截留五萬石俾糶用充裕民食有資所
　　有截留撥運事宜仍著該撫詳悉酌籌妥協辦理該
　　部即遵諭行
　　　乾隆十五年十一月初一日
　上命軍機大臣傳諭兩江總督黄廷桂等曰從前恭遇
皇祖聖祖仁皇帝南巡時自順河集以達江口皆係河臣
　　𣲖撥河兵以供舟行挽縴之用渡江後則由江省地
　　方官僱覔民夫更替及行至浙江交界該省换䌫亦
　　另用僱夫應差此舊制也朕明春巡幸江浙聞江省
　　督撫河臣㑹商擬於渡江後仍用河兵挽縴以省募
　　夫接替之煩惟浙江因地属隔省尚欲遵循昔年僱
　　夫成例朕思兩省本属一水可通若江省槩用河兵
　　而浙省又别行召募往來守候未免紛繁兵丁向𨽻
　　河標舟行乃其素習且在江省經行已乆亦必益就
　　熟嫻若即令其隨至浙江一路就便應用較之臨期
　　鳩集之夫自為有益况浙省本有僱夫工價若即以
　　之加給河兵在伊等既可獲資斧之需而浙省地方
　　官并得省僱募之役彼此均覺妥便著傳諭該督撫
　　等令其㑹同河道總督髙斌張師載就近一體通融
　　籌酌定議奏聞惟期公務有禆毋得存此疆彼界之見
　　　乾隆十五年十一月二十六日
　上諭内閣曰明春恭奉
聖母皇太后鑾輿巡幸江浙于正月十三
　祈穀禮成日啟駕
　　　同日
　上諭内閣曰朕頻歳巡幸直省問俗觀風一遵
祖制入疆考績既足利益民生而扈従官兵亦得練習勤
　　勞修明紀律所闗甚鉅者也所有行營供頓悉出内
　　帑絲毫不以擾民道路橋梁原准開銷正欵且更特
　　賜公項俾通融協濟該督撫等量力措辦儘足敷用
　　即或以大員俸入既豐稍効忱悃尚非必不可行之
　　事從未有出于指𣲖紳民者今嵗時巡豫省見所司
　　辦理非該撫及二三大員等力所能供因逐日召見
　　藩臬道府等隨事詢察伊等奏對之間皆有畏首畏
　　尾之意朕知其辦理不善詢之該撫而卾容安初尚
　　欲含糊了事及加嚴詰一一據實奏明出自通省士
　　民捐輸朕本欲即治其罪念伊父大學士鄂爾泰宣
　　勞有素伊在巡撫任内二年以來頗改其好名舊習
　　而諸事黽勉出力且因朕問亦即行據實奏明尚與
　始終欺隠者有間是以降㫖切責姑免其交部議處
　至於富明身任藩司與該撫公同辦理乃至朕回鑾
　日援藩臬三年期滿之例奏請來京陛見朕當即降
　㫖伊於行在屢經召對不應遽請陛見顯係取巧乖
　張交部察議且明指其非出於糊塗拘泥必因見朕
　深責卾容安故為此奏如准其來京遂得於召見時
　乘機卸責此其巧獪居心殊不可問令軍機大臣等
　傳㫖申飭富明令其明白回奏今回奏摺内果稱諸
　凡與撫臣㑹同商酌並無異議是卾容安辦理此事
　竟為富明所賣不能逃朕洞鍳矣富明已照部議降
　調朕在中州時見該撫不能仰體朕心冒昧辦理恐
　江浙督撫等聞風效尤將以觀風布澤之盛典轉成
　地方官科斂累民之私計因即遣兆恵等由開封馳
　至江浙宣布朕意俾督撫知所儆戒今兆恵回京覆
　奏江浙督撫並無𣲖累朕心稍釋朕為海内蒼黎蠲
　免正供至數千萬尚所不惜豈因省方盛舉轉惜多
　　費數十萬金而乃需民力捐輸耶即謂感恩趨事實
　　出羣情所願而農民非富商可比該督撫亦應明諭
　　朕㫖早行禁止方為知輕重之大臣豈可因循従事
　　著將朕在中州訓飭卾容安並同富明前奏傳諭鄂
　　容安各諭㫖宣示中外俾共知朕意科道等惟以摭
　　拾陳言及枚舉細故為盡職似此有闗政體之事何
　　不叅奏著通行申飭朕已明頒諭㫖亦不必再行凟
　　奏
　　　乾隆十五年十二月十六日
　上諭内閣曰明嵗恭逢
聖母皇太后萬夀之年朕於新正恭奉
鑾輿巡幸江南浙江省方觀民入疆考績式遵
祖烈慶典斯行東南父老共效嵩呼洵昇平之盛事惟念
　　江浙二省襟帯江湖程途稍逺自
皇祖聖祖仁皇帝南巡以來
異數隆恩昭垂史冊迄今四十餘年朕俯従望幸之忱倍
　　切勤民之隠前於大學士九卿等議准兩江總督黄
　　廷桂等一摺已降㫖諄切曉諭又特遣嚮導大臣兆
　　恵努三等前往面傳諭㫖務従儉約一切供頓絲毫
　　不累民間凡地方大吏職任旬宣自能仰體朕心遵
　　㫖辦理但恐地方有司奉行不善或窮鄉僻壌未及
　　周知是用再行申諭各該督撫及所属官民人等尚
　　其凛遵前㫖共期撙莭以敦善俗以導淳風如所在
　　行宫與其逺購珍竒雜陳玩好不如明窻净几灑掃
　　潔除足供信宿之適也經過道路與其張燈懸綵徒
　　侈美觀不若蔀屋茅簷桑麻在望足覘盈寧之象也
　　闤闠通衢人烟稠宻正以見懋遷有無之樂不得因
　　道路湫隘俾遷移㕓舍或至商民失業也朕翠華所
　　至念切民依惟期宣達羣情勤求治道上以奉
慈顔之悦豫下以荅黎庶之瞻依凡属虚文浮費概宜實
　　力摒除用光鉅典其扈従滿漢文武大臣官員侍衛
　　等皆當奉公守法不得與地方官往來交際潜通餽
　遺兵丁以及隨従人等著該𬋩大臣各嚴加約束經
　行所至不得稍有滋擾春苗遍野無得踐踏違者察
　出従重治罪務令白叟黄童普霑膏澤共樂恬熈副
　朕問俗觀風行慶施恵之至意
　　乾隆十五年十二月二十二日
上諭内閣曰朕明嵗南巡江浙省方問俗務使民啇樂
　業肆不改㕓如京口諸處為南北咽喉百貨叢集軸
　轤銜尾皆民間日用所資不可稍有間缺恐地方有
　司因御舟將至惟使河道肅清先期于各處早為攔
　阻以致啇賈裹足不前市價昂貴於民生殊多未便
　著速行傳諭各該省督撫酌量辦理祗可於三五日
　前稍令避入支港俟過即放遄行以副朕便民䘏啇
　至意該部遵諭速行
　　乾隆十五年十二月二十七日
上諭内閣曰明嵗南巡鹵簿不必帯往
　　乾隆十六年正月十三日
上諭内閣曰朕此次巡幸江浙聞士民父老念切近光
　其闤闠通衢人烟輻輳之所瞻仰者既足慰望幸之
　忱而朕亦得因以見閭閻風俗之盛誠恐地方有司
　因慮道路擁擠或至先期攔阻用是特行申諭如經
　過村巷果属湫隘難容自應量為曉諭令其散處路
　旁毋致喧擾若道路寛廣清蹕所經毋虞擁塞不得
　概行禁止以阻黎庶瞻就之誠著即傳諭各督撫知
　之
　　乾隆十六年正月十六日
上諭内閣曰直𨽻州縣内上年間有被灾之處當諭該
　督方觀承照例加意撫恤復經降㫖將十二月内應
　止賑各户加恩展賑一月貧民雖不致失所但今東
　作方興被灾貧民未免仍属拮据朕巡幸畿甸軫念
　維殷著再加恩將七八分灾之極貧九十分災之極
　次貧各加賑兩個月六分灾之極貧七八分灾之次
　貧各加賑一個月令該督方觀承轉飭各属俾得均
　霑實恵以資力作該部遵諭速行
　　同日
上諭内閣曰直属上年偏灾州縣現在降㫖加賑有需
　用米石之處著將河南本年運通粟米截留十萬石
　交總督方觀承酌量辦理該部遵諭速行
　　乾隆十六年正月二十五日
上諭内閣曰向例鑾輿巡幸經過地方官員應行接駕
　由鴻臚寺具奏里數請㫖臨時該寺帯領接駕至駐
　蹕後復奏聞帯領行禮朕入疆考績地方大吏隨營
　行走不時召見即州縣各官凡有承辦差務者業已
　於路旁隨便跪接此皆不在帯領行禮之例其帯領
　行禮者非散員即武弁教職充數之人此何為者而
　鴻臚寺官員先期傳示不無滋擾嗣後凡應行接駕
　人員祗令鴻臚寺在京奏請里數得㫖行知其一切
　繁文及接駕後赴鴻臚寺投遞職名概著停止以示
　朕行簡務實之意
　　乾隆十六年二月初三日
上諭内閣曰上年東省雖獲有秋而蘭山等七州縣偶
　被偏灾加恩賑恤民食固不至缺乏但農事方興麥
　秋尚早清蹕所經見蘭山郯城二縣民氣似遜他處
　深為軫念著將蘭山郯城二縣極次貧民俱加賑一
　月其未經過之嶧縣平度州膠州髙宻昌邑五處被
　灾稍輕著將極貧之民加賑一月令該撫凖泰查明
　辦理務使均霑實恵該部遵諭速行
　　乾隆十六年二月初十日
上諭内閣曰上下両江有被灾稍重之處曽經加恩將
　極重之宿州靈璧虹縣五河宿遷邳州睢寧海州沭
　陽等處次重之鳯陽臨淮懐逺鳳臺夀州霍邱清河
　桃源安東等處分别加賑朕車駕南巡所有經臨之
　宿遷桃源清河三縣見其民氣逺遜他處並將所借
　籽種銀兩全行豁免今聞該地方官展賑之事尚未
　開期朕省方問俗念切民依若地方官借辦差之名
　　致窮黎嗷嗷待哺殊非仰體朕痌瘝在已之意著布
　　政使永寧星速親往督率該府州縣等即日按户開
　　賑並傳諭黄廷桂飭令該州縣正印官不必辦差即
　　回本任辦理散賑務俾均沾實恵朕回鑾時或尚有
　　不能妥協之處惟永寧是問
　　　乾隆十六年二月二十五日
　上諭内閣曰朕命駕南巡周覧風俗觀民察吏惟日兢
　　兢三吳尤素所厪念也粤自我
皇祖聖祖仁皇帝巡幸東南先後六舉厯今四十餘年盛
　　典昭垂衢謡在耳頃者入境以來白叟黄童扶擕恐
　　後就瞻愛戴誠意可嘉朕已叠沛恩膏廣敷渥澤惟
　　念大江南北土沃人稠重以百年休飬户口益増習
　　尚所趨葢藏未裕紛華靡䴡之意多而樸茂之風轉
　　有未逮夫去奢崇實固閭閻生計之常經而因時訓
　　俗以宣風而布化則官兹土者之責也其尚勵乃實
　　心以行實政無忝教飬斯民之任凡兹士庶更宜各
　敦本業力屏浮華以莭儉留其有餘以勤勞補其不
　足時時思物力之維艱事事惟奢靡之是戒將見康
　阜之盛益臻父老子弟共享昇平之福朕清蹕所至
　有厚望焉
　　乾隆十六年三月初一日
上諭内閣曰經史學之根柢也㑹城書院聚黌庠之秀
　而砥礪之尤宜示之正學朕時巡所至若江寧之鍾
　山書院蘓州之紫陽書院杭州之敷文書院各賜武
　英殿所刋之十三經二十二史一部資髦士稽古之
　學
　　乾隆十六年三月十三日
上諭内閣曰朕省方觀民茂求上理前因浙省士庶誼
　切急公正供概無宿逋頒諭嘉獎誕布特恩頃翠華
　涖止周覧土風雖與三吳繡壌相錯而閭閻趨尚較
　吳稍樸但浮競之習舉所不免其葢蔵未裕均也凡
　爾封疆大吏暨監司守令俱有教飬斯民之責當以
　移風易俗為已任詎惟簿書期㑹為克盡乃職其在
　小民則宜崇寔去奢雍睦敦讓相勉于孝弟力田以
　臻仁夀之俗將見化行俗美有進而日上者兹當旋
　蹕用申訓諭其善承朕意毋忽
　　乾隆十六年三月二十二日
上命軍機大臣傳諭兩江總督黃廷桂等曰時届暮春
　朕回鑾所至青疇彌望二麥既已抽芒新苗亦將出
　水朕心甚為欣慰但沿途耆民婦孺紛闐載道翠華
　一過則皆隨行恐後在民情之愛戴雖所嘉許而接
　隴連畦或致踐踏殊可惜也著傳諭該督曉諭百姓
　許其路傍跽接不必追隨逺行以致擁擠有損青苗
　但行勸諭不必令兵驅逐禁止俾知朕愛民重農之
　意
　　乾隆十六年四月初七日
上諭内閣曰此次隨從人等至順河集登陸後所用船
　隻仍應各回生理但恐閘口擁滯多被攔阻伊等窮
　苦船户回空既無僱值又致停泊乆候何以資生著
　𣲖侍郎雅爾圗嵩夀㑹同將軍西爾們總漕瑚寳往
　順河集一帯將此項回空船隻于二三日内令其盡
　行過閘以示體恤
　　乾隆十六年四月二十一日
上諭内閣曰日食天變之大者自古重之顧僅以引咎
　求言虚文従事夫豈應天以實之義乃者五月丁酉
　朔日有食之朕自惟宵旰憂勤無時不深乾愓寜待
　懸象著明始知戒儆然遇灾而懼罔敢不欽戒慎修
　省惟崇實政行在鑾儀衛早晚鼓角是日著停止一
　日以示撤懸齋戒我君臣當就常存之敬畏倍加謹
　凛益修實政即如朕省方所至戲臺綵棚龍舟燈舫
　俱可不必朕向來巡幸地方官惟修治道途此外一
　無華飾自乾隆十三年東巡該撫等于省㑹城市稍
　従觀美後乃踵事増華雖謂巷舞衢歌輿情共樂而
　以旬月經營僅供途次一覧實覺過于勞費且耳目
　　之娛徒増喧聒朕心深所不取苐先期業經預偹今
　　嵗恭遇
皇太后萬夀兆庶亦藉以申祝嘏之忱是以俯順民情至
　　朕待督撫有司惟因其能實心辦事令地方日有起
　　色方加恩獎予而不知朕心者未必不以辦差華美
　　求工取悦為得計將玩視民瘼専務浮華此風一開
　　於吏治民風所闗者甚大嗣後尋常行幸槩不准行
　　違者以違制論並諭中外知之
　　　乾隆十八年十月十三日
　上諭内閣曰朕巡幸經過地方所有道路橋梁自應照
　　例辦理至道旁茶棚一項隨従官員原無暇憇息徒
　　供僕𨽻人等蹂躪作踐而地方官又多此一畨預備
　　甚属無謂嗣後俱著停止
　
　
　欽定南巡盛典卷二十五
欽定四庫全書
欽定南巡盛典卷二十六
恩綸
　　乾隆二十年三月二十日
上命軍機大臣傳諭兩江總督尹繼善等曰尹繼善奏
　南巡一切事宜現在立定章程預為籌備等語已扵
　摺内批諭矣西北兩路現有軍務如成功迅速則於
　奏凱䇿勲後舉行省方問俗之典實屬應行之事總
　之南巡之遲早以軍務告竣之期為定應俟朕頒發
　諭㫖摺内既稱現在預為籌備亦所謂成事不説然
　儘可從容辦理不必過於急遽况此次南巡與從前
　初次籌備諸事草創者不同如各處行宫及名勝之
　地前次既經修建雖已閲數年亦止須稍加葺治可
　資頓宿而備觀覽足矣其所需經費可將兩淮運庫
　應觧内府閒欵銀内撥給十數萬兩交與該督等一
　切均扵此内動用斷不可令商人捐貲亦㫁不可扣
　　地方各官養亷即如直𨽻州縣朕嵗時經歴其辦差
　　悉從簡便近年以來復經核定章程扵官民絲毫無
　　累除修路及尖營地面外片蓆隻木不許用地方官
　　始無以藉口尹繼善等諒所深知自能仰體至前次
　　沿途羅列臺閣故事一切務為羙觀不但徒滋糜費
　　不必踵行且朕車駕所經周覽閭閻省視農作凡事
　　闗吏治民風延覽不暇又何用此粉飾増華徒溷人
　　意為也所過省㑹州郡士民懽忻瞻仰有設綵棚者
　　案以申愛戴之誠自可不禁但聼其出扵本意不必
　　官為指𣲖惟朕恭奉
皇太后渡江時前次辦有小船數十隻既可衛䕶大舟而
　　中流植斾鳴□指顧間初不覺江濤之浩淼足以仰
　　承
聖母慈懐此事仍應照前辦理其餘一應事宜俱令尹繼
　　善酌量撙節妥協籌備静聼軍務就緒䧏㫖遵行此
　　時慎勿先事張皇徒令逺近傳聞致滋揣度也將此
　　詳悉傳諭尹繼善并寄莊有恭吉慶等知之
　　　乾隆二十年五月十四日
　上命軍機大臣傳諭閩浙總督喀爾吉善等曰前尹繼
　　善奏請明嵗南廵預備一切事宜已䧏㫖俟西北兩
　　路軍務告竣後頒發諭㫖遵行此時有預備處只當
　　從容籌畫無事張皇今兩路征兵所至凖噶爾諸部
　　望風投欵接踵歸誠看來即日已可就緒省方問俗
　　自屬應行之事江浙地境毗連所有應行預備事屬
　　相等但俟降㫖後始行籌備未免急遽著傳諭喀爾
　　吉善或當先期飭備前經臨幸各處止湏畧加葺治
　　以資頓宿備觀覽足矣上次過扵繁費此畨俱可不
　　必紹興毋庸前徃即西湖中所需
皇太后及朕御舟各備一二隻其餘隨侍各載小艇毋須
　　多備船座以滋糜費其馬匹一項江省已令將現需
　　馬匹開數具奏交軍機大臣代為籌辦浙省湏備馬
　　幾何不敷幾何亦將如何委員採買如何定價之處
　詳悉奏聞一併交令籌辦至一應費用若扣各屬官
　養亷及令衆商損資皆㫁不可行浙省商力尤非兩
　淮可比兩淮尚不准捐輸何况兩浙該督可行文普
　福扵應觧内務府閒欵内撥銀十萬兩預備浙省辦
　差之用諸事較前務加簡樸稱朕觀風省俗之意其
　或過於糜費務事華飾不惟不能邀朕嘉悦将轉致
　取咎矣該督酌量應扵何時前赴浙省親為料理先
　期奏聞將此詳悉傳諭知之
　　乾隆二十年六月初三日
上命軍機大臣傳諭兩江總督尹繼善等曰明年南巡
　一應預備事宜已降㫖該督撫等令其撙節妥辦矣
　所有各處行宫内從前皆陳設玩器此等物件或係
　假借應用或用重價購買承辦之員徃徃張皇其事
　藉以邀結上司而對人則苦稱賠累即鄉紳舖戸亦
　紛然傳為口實在朕不過偶爾駐蹕而伊等先期多
　方覔置至臨時又或照料不及易致遺失甚至不肖
　家人胥役即有乗間藏匿者種種情弊俱所不免此
　際南巡除揚州之高旻寺行宫原係商人自行置辦
　應仍聼其預備但須交收清椘外其餘各處行宫概
　毋得陳設玩器惟潔净軒窻布置䄄褥足供頓宿可
　矣若羅列􁃰鼎以圖飾觀甚屬無謂殊可不必將此
　傳諭該督撫等務各凛遵倘仍前預備必於尹繼善
　喀爾吉善等是問
　　乾隆二十年六月十三日
上諭内閣曰大學士陳世倌協辦大學士蔣溥等奏稱
　江浙士庶望幸情殷請扵明嵗再舉南巡一摺朕於
　乾隆十六年巡幸呉越迄今已越五載該督尹繼善
　喀爾吉善等均曾具摺奏請朕因西師尚未凱旋未經
　允准現今膚功迅奏荒服敉寜南省民風吏治時厪
　扵懐而高堰堤工尤數郡生靈攸繫上年告竣以後
　正當親加察勘前降㫖扵明嵗春月展謁
孔林著允大學士等所請扵禮成之後敬奉
聖母皇太后鑾輿順道前徃江浙以抒勤民之隐而慰望
　　幸之忱朕省方觀民入疆考績維期勤求實政宣達
　　羣情一切供頓均出内府絲毫不以擾民地方官毋
　　得指名儲備令衆商捐輸及扣各屬養亷察出定行
　　嚴加究處前者巡幸南省時屢飭各督撫務從簡樸
　　而所至尚覺過於華飾喧溷耳目此次行宫及名勝
　　憇息之地悉仍舊觀但取灑掃潔除概毋増一椽一
　　瓦毋陳設玩器城市經塗毋張燈演劇踵事増華巡
　　覽所及各督撫等果能妥輯井疆康乂蒸庶俾人敦
　　禮讓俗慶盈寜朕自深為嘉悦若其徒事華靡致飾
　　觀羙耗有用之財侈無益之費適以自滋罪戾甚無
　　取焉各督撫及所屬官民人等尚其善體朕心以副
　　朕觀風問俗行慶施恵之至意
　　　乾隆二十年六月三十日
　上諭内閣曰巡省所過城邑除道清塵足矣前次南巡
　　蘇州揚州城内街衢間張設棚幔南方多雨且街窄
　　簷低而上施綵幕既不開爽復滋糜費甚無謂也該
　　督撫其飭禁之
　　　乾隆二十年七月初七日
　上諭内閣曰朕時巡江浙已屢降㫖令該督撫等毋事
　　浮糜毋從簡樸並飭禁一切商捐陋習乃聞前次南
　　巡時浙省辦差至有當商捐費者此㫁不可著再行
　　曉諭嚴加禁止朕清蹕所經觀民問俗闗政治之大
　　端即動用數十萬正帑亦何不可而必取給於捐項
　　乎該督撫等宜仰承徳意撫恤黔黎茍徒以鋪張華
　　麗炫溷耳目至派累各商舖戸使不肖胥役乗機滋
　　擾侵肥是以惠民之典而轉以累民豈朕巡幸本意
　　亦豈所以慰兆庻望幸之忱耶若仍出此朕惟引以
　　為戒不當俯從所請矣如西湖中船隻自
皇太后及朕御用一二舟外其隨侍人等原可各載小艇
　　毋庸多備船座以滋糜費再所過城市民居因迎候
　　鑾輿各出誠敬之意於其門前香燈懸綵者自可不
　禁其行宫陳列玩器蘇揚城郭街衢間張設棚幔已
　有㫖禁飭至沿途水次從前俱設燈船戲船臺閣俚
　俗㳺玩之具此不過地方吏役及民間㳺手好事之
　徒藉名苛歛尤當通行嚴禁該督撫等其凛遵毋忽
　　乾隆二十年九月十三日
上諭内閣曰喀爾吉善等奏稱明嵗南巡請照例截留
　漕糧備用等語著照所請准將浙省本年應運漕糧
　截畱十萬石以備來春之用該部即遵諭行
　　乾隆二十年十月十四日
上諭内閣曰前經降㫖於明春躬詣
孔林䖍申祭告爰允江浙臣工暨該督撫等奏請便道
　南巡一切事宜務從簡約該督尹繼善來京面請訓
　諭酌定章程近聞八九月以來江蘇所屬各州縣衛
　卑下之地秋霖致潦兼有蟲傷亟宜賑䘏現命截漕
　揆粟多方儲備毋令小民稍有失所但稽查散賑必
　須地方官親身經理春間青黄不接之時尤為𦂳要
　若因除道迎鑾而賑給稍有遺濫使澤不下逮究非
　朕意也夫巡省本以勤民辦差與賑務孰重南巡俟
　明嵗西成有秋該督撫等再行請㫖尹繼善著速行
　囘任㑹同該撫等確按災地情形董率屬僚實力妥
　辦副朕嘉惠元元痌瘝在抱之意其明春躬祭
孔林典禮仍著各該衙門照例預備
　　乾隆二十一年正月初二日
上諭内閣曰上年江浙兩省截留漕糧共一百一十餘
　萬石原為地方賑䘏之需而其中亦有因朕南巡先
　期奏明備用者今思該二省現在歉收民食必湏充
　裕方可有備無患雖屢經降㫖多方撫䘏而將來青
　黄不接之候小民餬口維艱實堪軫念恐該督撫等
　拘泥前奏或留其有餘以致澤不下逮究非朕意也
　所有江省截漕一百萬石浙省截漕十五萬石著交
　該處儘數賑糶撥用各督撫等其董率屬員善為經
　理務俾窮黎均沾實惠副朕子惠元元至意該部遵
　諭速行
　　乾隆二十一年九月二十日
上諭内閣曰昨嵗江浙督撫等據士民呈詞籲請南巡
　朕已降㫖俞允後因江蘇所属偶被災祲地方各官
　皆有應辦賑務朕恐伊等因除道清塵之役轉扵民
　事稍有妨誤則殊非朕眷顧羣黎之本意復經特諭
　停止今據兩江浙省督撫諸臣合詞奏稱西成有慶
　臣民望幸實深請於明嵗再舉巡幸之典南省民風
　吏治時厪朕懐兹當嵗羙人和之候省方觀民入疆
　考績正可抒朕勤民之隐而高堰堤工告竣後亦當
　親加察看著允該督等所請扵明春時巡至扵一切
　供帳頓次絲毫不以累民地方官承辦差務寜樸勿
　華從前所降諭㫖甚明該督撫等其善體朕心以副
　朕觀風問俗加惠斯民之至意將此通行傳諭知之
　　乾隆二十一年閠九月二十四日
上諭内閣曰據兩淮鹽政普福奏稱明春南巡所有淮
　揚一帯運鹽船隻扵今年十月内令該商等先期預
　運四十餘萬引堆積儀所以資來嵗江廣食用等語
　此項鹽引先期預運堆貯不無滷耗著加恩照十六
　年之例毎引加耗二十觔以裕民食以紓商力
　　乾隆二十六年閏九月二十六日
上命軍機大臣傳諭直𨽻總督方觀成曰江省辦理官
　馬以備明春差遣之用而直𨽻所買官馬為數既多
　現在亦無急需之處著方觀成即親赴張家口據實
　查明已買若干價值若干其已買得者令委員即送
　囘南未足數者於直省現買數内撥往將南省馬價
　照原值扣存俾南省應差無誤亦不致藉詞價昂冐
　銷
　　同日
上諭内閣曰朕明春巡幸江浙所有供宿頓次皆出自
　帑項絲毫不以累民第扈從官兵以及外省接駕人
　等輻輳雲集經過地方錢米價值恐一時或至騰踊
　著将運京銅鉛两省各截留十萬觔添爐鼓鑄减價
　發賣并将該二省應運本年漕糧各截留五萬石减
　價平糶以裕民間日用該督撫其各飭屬員實心經
　理毋使吏胥滋弊務俾均沾實恵該部即遵諭彳
　　乾隆二十一年十月二十八日
上諭内閣曰程盛修奏南巡接駕之在籍官員請限以
　品級並守制諸臣停止接駕一摺其所見非是朕稽古時
　巡省方問俗黄童白叟皆得懽迎道左共申愛戴其
　在籍大僚夙叨恩遇自當遂其覲光之願即小臣中
　踈逺罷斥者既曽沾一命亦何至禁阻令不得與
　民齒此與朝儀之定頓威以明體制固不同也雖此
　等接駕人員不無望恩幸澤之意然在朕自有權衡上次
　南巡時亦俱就其罷斥情罪酌量分别其間有棄瑕
　録用者餘或加恩復其原銜或降等給以頂帶未嘗
　概得濫邀異數此爾諸臣所共知共見試問有因接
　駕復用而劣蹟仍前昭著殃及百姓者誰乎至扵守
　　制諸臣教孝作忠均闗至性何曽概令其必出迎鑾
　　然其中有將届即吉之期或林墓之事已畢者而竟
　　閉門不出扵心自有所不安即如親老終養者自應
　　不離親側然里門咫尺而不令其一展葵向之誠乎
　　且此等亦各揆時度理即不能來迎者原未嘗罪一
　　人也程盛修既有此奏恐外間無識之人或未免尚
　　有拘牽之見可將此通行曉諭知之
　　　乾隆二十一年十一月二十九日
　上諭内閣曰朕恭奉
皇太后鑾輿南巡江浙於來年正月十一日起程
　　　乾隆二十一年十一月三十日
　上諭内閣曰前已降㫖江浙兩省各截漕五萬石以備
　　平糶之用但明春廵幸所經江省地方較多五萬之
　　數恐尚不敷著再截留五萬石分貯平糶俾市價不
　　致昂貴扵民食尤有所濟該部即遵諭行
　　　乾隆二十二年正月二十日
上諭内閣曰山東之濟寜金鄉魚臺滕嶧等五州縣上
　年偶被水災已降㫖於加恩賑恤之外加賑兩個月
　以資接濟今翠華經臨念閭閻春作方殷麥秋有待
　著再加賑一個月該撫其董率属員實力查辦以副
　朕軫恤災黎至意
　　乾隆二十二年二月初二日
上諭内閣曰上年江南之淮徐海等屬被水偏災除照
　例賑恤外復經降㫖分别被災輕重加賑一二三月
　以資接濟今朕翠華南幸體訪民情而災地貧黎尤
　深軫念著再加恩將下江被災之清河桃源銅山蕭
　縣沛縣邳州宿遷睢寜海州沭陽徐州大河等十二
　州縣衛及安東豐縣二縣同上江被災之宿遷靈璧
　虹縣長淮等四縣衛毋論極貧次貧俱各加賑一個
　月以普恵澤該督撫等其督率属員妥恊經理慰朕
　懐保至意該部即遵諭行
　　乾隆二十二年二月初八日
上諭内閣曰江浙二省讞獄滋繁陳臬之司素稱劇任
　兹朕巡省所至覃布恩膏黎庻均沾閭閻愷樂而有
　罪之人囹圄桎梏實由自取亦何恤焉但念獄一成
　而不變其中奸民之犯法者固多而無知悞蹈之人
　亦所時有况未抵扵重辟尚可望其自新用播徳音
　以符寛大所有江蘇安徽浙江等屬軍流以下人犯
　俱著加恩各予减等發落從此案牘一清在問刑各
　官當益勵精勤期扵明慎而凡爾百姓更宜各安本
　業勉為良民勿謂曠典可以倖邀而輕國法也
　　乾隆二十二年二月十九日
上諭内閣曰上江所屬宿靈虹三州縣及長淮一衛去
　秋被水災黎其成災在六分以上者業已多方撫恤
　復兩經降㫖加賑自可不致失所惟被災五分地畝
　定例既不成災不在給賑之内而其中有積水未消
　而不能種麥之處及已種春麥正月内又為毛城舖
　减洩黄水淹浸者雖可播種大田而時距秋成尚逺
　　貧民生計不無拮据清問所及軫念殊深著加恩於
　　例借一月口糧之外再加借一月口糧以資力作該
　　督撫其董率屬員查明速辦
　　　乾隆二十二年二月二十二日
　上諭内閣曰朕於囘鑾渡黄後由順河集至徐州閲視
　　河工朕即由徐州至曲阜展謁
　孔林途經泰安登岱拈香本日仍囘大營駐蹕可傳諭
　　鶴年預行備辦其登山路逕但須畧為掃除足供行
　　走即有窄狹之處或乗馬或用行山歩輿即緩歩徐
　　行亦何不可者且
皇太后鑾輿並不登山切不可撘架天橋致多竭蹶
皇太后鑾輿仍由順河集舊路先至靈巖駐蹕可一併傳
　　諭知之
　　　乾隆二十二年二月二十三日
　上諭内閣曰江蘇徐州府之銅沛邳豐蕭碭雎等七州
　　縣上秋偶被偏災業經蠲賑並施并將新舊漕糧槩
　行停緩第朕念該處俱係積歉之區民鮮葢藏將來
　青黄不接之時正須設法調劑所有七州縣熟田應
　徴漕米二萬四百餘石著即截留本地照例糶借庻
　於民食更為充裕該部即遵諭行
　　乾隆二十二年二月二十八日
上命軍機大臣傳諭兩江總督尹繼善等曰朕於囘鑾
　渡黄後前徃徐州閲視河工所有營尖道路已有㫖
　令其不必過求齊備至前次山東直𨽻因囘鑾已值
　初夏天氣炎熱搭盖天棚此次尚可聼其撘盖至扵
　江南境内則尚在春和斷不可一律倣效其餘一切
　預備俱宜從簡看來該督撫等所辦未免較前加増
　即如沿河水營辦事草亭乃前次所無如此踵事増
　華所動何項徒資藉口其現有者俱著拆去可一併
　傳諭知之
　　乾隆二十二年三月二十二日
上命軍機大臣傳諭總河白鍾山曰上次南巡挽縴河
　兵所需日費及製備衣㡌銀兩俱扵河庫公項動用
　此次因清查公項之後該督等遂於各兵月餉内坐
　扣所辦非是河兵挽縴甚為勞苦而更扣其月餉耶
　可傳諭白鍾山令將挽縴河兵日費等項銀兩仍照
　前例於公項内開銷不必坐扣還項以示朕體䘏兵
　丁之意
　　乾隆二十二年四月初六日
上諭内閣曰徐州等府屬州縣叠被水災業經蠲賑兼
　施並截留徐州本處糟糧以供借糶昨車駕幸臨又
　復將所有借欠籽種口糧不分新舊概予豁免凡以
　曲體並施冀於災黎少濟今思該處倉儲未裕不可
　不預籌著再將本年現運漕糧截留五萬石存貯徐
　州等處以備不時之需其上江之鳯陽等属頻年被
　祲小民艱扵謀食並著截留糟米五萬石撥運鳯陽
　等處備用其酌截何帮糟船並如何分别收貯之處
　著該督撫等悉心區畫一面辦理一面奏聞該部即
　遵諭行
　　乾隆二十二年五月初三日
上命軍機大臣傳諭兩江總督尹繼善等曰前據尹繼
　善奏稱江省官員有願捐養亷承辦差務之舉已面
　諭禁止凡一應費用俱令動項按欵照数撥給不得
　分毫科派但恐臨時料理容有用浮於數之處亦未
　可定特傳諭普福令其撥給銀十萬兩交與尹繼善
　等酌量支用然不得因銀两充裕以致屬員侵冐浮
　銷總在該督撫等悉心綜核若此項銀两僅足支給
　則已如不敷著再請倘尚有嬴餘即留貯該省為下
　次之用此項報銷雖毋庸咨部核議然朕南巡地方
　公用有何不可對人言之事若有則是私弊尚未盡
　除矣其正項開銷之外凡所動用細數仍著開造清
　冊咨送軍機處以便存案著傳諭尹繼善等知之
　　乾隆二十二年十一月二十七日
上命軍機大臣傳諭两江總督尹繼善曰今年南巡辦
　理差務一切俱早定章程地方有司較前更為熟練
　比之乾隆十六年生手初辦大相逕庭所有動用銀
　數報銷奏冊何以至今尚未奏到可傳諭尹繼善即
　飭經手各員速行據實開造亦不宜太遲並查較乾
　隆十六年所用之數有無减省不可聼其任意浮冐
　統扵嵗内具奏為是
　
欽定南巡盛典卷二十六
　欽定四庫全書
　欽定南巡盛典卷二十七
　恩綸
　　　乾隆二十三年九月三十日
　上諭内閣曰兩江總督尹繼善等以河工告竣年榖豐
　　收臣黎望幸情殷請于庚辰之嵗再舉南巡令典等
　　因合詞具奏朕惟東南河道民生時縈宵旴前者翠
　　華載莅每切咨詢不敢自逸兹當大工既蕆澤國安
　　瀾於焉攬轡觀風上以驗曩時往来指畫之勤下以
　　考在事大臣宣化承流之績理亦宜之顧各督撫等
　　前後奏報工程披章如睹而嵇璜裘曰修等又以親
　　承指示甫經復命回京條析敷陳情形頗悉乃者大
　　江南北年榖順成民氣和樂封函疊至仰見
上蒼福佑額手為南黎稱慶此意與封疆諸大吏共之猶
　　念積潦初除汙萊日闢正宜乗時勸諭俾瘠土盡化
　　膏腴以培元氣已降旨各督撫勘明濱河地畆有秋
　　穫雖登而小民牛犂籽種不能接濟致曠土尚有未
　　耕者並予格外加恩官為借給使得資東作而厚西
　　成其果盈寧之象與嵗俱增則機杼倉箱熈恬滿目
　　其足以佐時巡風景者不更多耶且明嵗車駕臨幸
　　索約爾濟又平定伊犂後若左右哈薩克東西布魯
　　特及回部各城以次平定歸降不無覲謁宴賚之典
　　車馬之煩所當少恤且嵗屇辛巳即恭逢
聖母皇太后七旬大夀普天同慶如於是年敬奉
安輿重臨江浙庶㡬省方問俗嘉地利之畢登喜生民之
　　益懋于以仰悦
慈懐夀祺康豫當推
恩錫福俯慰元元望幸之忱俟臨期另行降㫖所有庚辰
　　年南巡之奏暫停舉行毋庸具摺固請先将此通行
　　曉諭知之
　　　乾隆二十四年十月十八日
　上諭内閣曰前據陳宏謀奏請截撥京銅五十萬觔加
　　鑄偹用一摺部臣以未經分晰聲明業經議駁但念
　　錢法闗係閭閻日用前請五十萬之數原屬過多若
　　酌量增加卯數以裕鼓鑄于地方亦屬有益著加㤙
　　酌半給撥二十五萬觔俾官錢流通以裕民用該部
　　即遵諭行
　　　乾隆二十四年十月二十二日
　上諭内閣曰雍正五年恭值
皇考五十萬夀因㑹試舉人請于京城寺廟設立經壇以
　　申頌祝欽䝉
頒諭禁止並
勅各直省督撫母得因萬夀進獻玩好
聖訓有云朕心惟以民安物阜為美薦賢舉能為貴倘督
　　撫等秉公察吏實心為國行一利民之政勝扵獻希
　　世之珍薦一可用之才勝於貢連城之寳仰見我
皇考恭儉聖徳實為萬世訓行朕嗣服以來屢諭各督撫
　　等不得於方物之外别有進獻諒内外大小臣工無
　　不明體朕意開嵗八月為朕五十誕辰惟恐臣僚中
　　或以萬夀聖莭欲購覔珍竒共申祝嘏其各省士民
　　或且有設立經壇建立碑亭之事非先期詳悉傳諭必
　　将競事浮華徒滋糜費甚非所以勵官常惜物力也
　　朕心深所不取其飭禁之至在籍年老諸臣如尚書
　　沈徳潜侍郎錢陳羣等若以隨班叩祝䟦渉逺来亦
　　非朕優體老臣之意况嵗届辛巳恭遇
聖母皇太后七十大慶以新春敬奉
安輿時巡南服諸臣就近迎
鑾相見不逺又何必僕僕道路為耶著將此通行傳諭知
　　之
　　　乾隆二十四年十一月二十六日
　上命軍機大臣傳諭兩淮鹽政高恒曰據尹繼善奏辛
　　巳年應辦差務尚有上届賞給銀十萬兩未經動用
　　現在存貯等語著傳諭髙恒再扵兩淮鹽庫公項内
　　酌撥銀三十萬兩交與該督尹繼善令其偹辦充裕
　　母致絲毫派累民間可也
　　　乾隆二十五年八月初八日
　上諭内閣曰獻嵗恭逢
皇太后七旬萬夀於新春敬奉
安輿時巡南服俯慰士民顒祝之忱並順道閲視徐州石
　　堤及海寧塘工因降㫖令該省地方官修整道路橋
　　梁照例預偹今嵗大江以南在在豐收惟夏間雨水
　　稍多河湖甚長髙寳興㤗一帶低窪處所頗有漫溢
　　前因河臣等先後摺奏特傳諭尹繼善查明下㳺被
　　水之區預籌撫綏復恐地方有司承辦南巡差務轉
　　于賑恤事宜不能盡心經理是以諭令該督将實在
　　情形確查具奏候朕降㫖酌緩巡幸今據奏到髙寳
　　等處被水較重該處既現已成災亟宜以賑務為切
　　要南巡一事原不妨酌量改期該督身任封疆自當
　　權其緩急早為奏請何必待朕詢及始行入告耶所
　　有南巡應辦差務暫行停撤改于壬午春恭奉
慈輦以慰輿情仍可攬民風而昭盛典大差既經停止自
　　可耑心辦理賑務該督等務宜仰體朕懐董率僚屬
　　確按災地情形實力妥辦勿使窮黎稍有失所以副
　　朕痌瘝在抱之意該部即遵諭行
　　　乾隆二十六年九月初三日
　上諭内閣曰朕前降旨扵乾隆二十六年恭奉
聖母皇太后南巡適江省各屬去秋偶被偏災因展期于
　　二十七年今秋髙寳數邑入秋遇有風暴窪下田禾
　　不無傷損恐地方有司查賑辦差難以兼顧傳諭該
　　督尹繼善令其查奏毋得稍事粉飾今據該督撫奏
　　稱江省今嵗秋收大勢豐稔髙寳等處早稲已有收
　　穫被水亦較去嵗為輕應賑恤者不過數州縣儘可
　　從容辦理而差務一切事宜早經預偹
聖母七旬萬夀之後行慶施惠望幸彌殷等語所有明春
　　南巡典禮着照例舉行
　　　乾隆二十六年十月初三日
　上諭内閣曰朕明春恭奉
皇太后聖駕南巡著照丁丑年例于江浙兩省冬兑漕糧
　　内各截留十萬石于水陸駐蹕地方分厰平糶著漕
　　運總督及各該督撫㑹同妥協辦理該部遵諭速行
　　　乾隆二十六年十月二十七日
　上諭内閣曰今年恭逢
聖母皇太后七旬大慶在籍諸臣來京叩
祝具見悃忱獻嵗之初朕恭奉
安輿時巡南服諸臣甫及旋里復當出境迎鑾僕僕道途
　　于林下髙年諸多未便可諭諸臣今冬曽經赴闕者
　　明春毋庸越省候接在浙江者不必至江南在江南
　　者不必至東省如沈徳潜即于蘇州錢陳羣即于嘉
　　興餘均視此為例副朕體惜至意
　　　乾隆二十六年十一月二十日
　上諭内閣曰髙恒奏兩淮商人等呈稱世享昇平受恩
　　優渥明春恭遇省方盛典行慶施恵情愿公捐銀一
　　百萬兩以偹賞賚等語明嵗朕恭奉
聖母安輿巡幸江浙一應推
恩錫賚俱經各衙門照例動用正項預偹苐該商等奏稱
　　踴躍急公今既抒誠籲懇情詞肫切著于此内撥銀
　　三十萬兩交于尹繼善辦理差務即賞給両淮二十
　　萬兩為伊等修理行營等項之需酌留十萬兩以偹
　　賞賜其餘四十萬兩著觧交河南巡撫胡寳瑔偹充工
　　程賑恤之用該商等並著交部議叙以示嘉奨
　　　乾隆二十六年十二月初四日
　上諭内閣曰朕恭奉
皇太后鑾輿巡幸江浙于明嵗正月十二日起程
　　　乾隆二十六年十二月二十八日
　上諭内閣曰向来巡幸所需車輛例由順天府用官價
　　預為僱覔應用其中胥役人等多有乗機藉名抑勒
　　需索諸弊為累閭閻此次南巡啟鑾伊邇順天府自
　　己照例豫偹著歩軍統領衙門簡派員役查察如有
　滋事情弊即行拿究以儆刁猾嗣後有應偹車輌著
　交内務府總管大臣交㑹計司所属大糧荘頭等設
　法官辦既可供應無悞又可永㫁因差滋弊根株其
　悉心妥議具奏
　　乾隆二十七年正月二十日
上諭内閣曰去嵗山東被水偏災各屬雖不如豫省之
　重現在時當青黄不接例賑又應停止小民生計未
　免拮据因傳諭該撫阿爾㤗令将各處被災分數查
　明具奏今據奏到被災較重之曹縣城武徳州濟寕
　魚臺五州縣著加恩無論極貧次貧俱行加賑一個
　月其濱河次重之齊河金鄉嘉祥菏澤单縣定陶鉅
　野濮州范縣臨清邱縣館陶恩縣夏津武城等十五
　州縣成災在八分以上所有貧民及衛地貧軍亦著
　加恩展賑一個月以資接濟該撫其董率屬員妥協
　經理務俾閭閻均霑實恵副朕軫念窮黎之意
　　乾隆二十七年二月初三日
上諭内閣曰上年曾降㫖于兩淮運庫内撥銀三十萬
　兩交與總督尹繼善辦理差務但恐尚有不敷著髙
　恒于運庫内酌量再撥銀二十萬両以為添補辦差
　之用
　　乾隆二十七年二月初五日
上諭内閣曰上年江省被災各州縣已叠頒諭㫖加
　㤙賑䘏但念時值春和東作方興恐民力不無竭蹶
　著再加恩将髙郵寳應甘泉㤗州山陽安東桃源清河
　銅山沛縣睢寧等十一州縣無論極次貧民俱加賑
　一月至安徽省之太和亳州阜陽潁上靈璧五州縣
　亦著一體加賑一月以示恵養黎元至意該部遵諭
　速行
　　同日
上諭内閣曰宿遷一帶州縣地方濱臨大河向來嵗收
　率多歉薄現在巡行省視見閭閻氣象較前似覺稍
　舒而生計未能優裕時值春和農功肇舉尚須加㤙
　　接濟著該督等從優酌借籽種俾得從容東作以冀
　　有收該部遵諭速行
　　　同日
　上諭内閣曰朕巡省江浙所過地方並未禁止行旅将
　　來旋蹕時
皇太后御舟由水路進京程途尤為穏便昨巡漕給事中
　　洋海廼先期奏請自通州南下船隻悉令廻避所見
　　甚屬紕繆運河為南北通津舟楫往來相望即届
聖母御舟經過時旁有支河港汊自可暫行引避設其地
　　别無可避亦苐附泊傍岸不致妨碍縴道足矣若豫事
　　盡行飭禁則自春渉夏為日頗長以千里長河使行
　　者乆覊道路于事理全未通曉已傳旨申飭並傳諭
　　經行各處一切如常放行但江浙二省水程更多有
　　司不能曉事或有似此拘泥辦理者並著各該督撫
　　即飭知沿河地方官凡商民船隻均行照常行走毋
　　得稍有禁阻将此通諭知之
　　乾隆二十七年二月十八日
上諭内閣曰向来巡幸所至地方大吏預備燈船烟火
　頗覺繁俗頃在揚州適以哈薩克陪臣入覲聊示内
　地民情和樂之意是以聽其預備倘蘇杭等處悉仿
　而行之更屬不必朕省方觀民勤求治理即以㡬暇
　適情則山川名勝儘足以供吟眺之資又何事徒資
　繁費為耶著将此傳諭知之
　　乾隆二十七年二月二十一日
上諭内閣曰扈蹕南巡之漢大臣籍隸江浙二省者著
　于迴鑾時酌量道路所便請假歸省
　　乾隆二十七年二月二十九日
上諭内閣曰朕稽古省方乗春布令而清理庶獄矜恤
　尤深用沛徳音式照盛典所有江蘇安徽浙江三省
　軍流以下人犯俱著加恩各予減等發落凡親民之
　吏其諄切告誡俾知改過自新共享太平之福
　　乾隆二十七年三月二十三日
上命軍機大臣傳諭兩江總督尹繼善曰凡各馬頭地
　方只許鋪棕毯不許鋪紅黄等氊
　　乾隆二十七年三月三十日
上諭内閣曰朕巡幸所至凡地方預偹一切飾觀之具
　殊覺繁俗已屢降旨槩行斥禁因念回鑾直𨽻時莭
　令適近端午恐地方官不無㸃綴節景或于趙北口
　有供備龍舟之事著方觀承先期實力飭禁毋得稍
　踵靡文以副朕意
　　乾隆二十八年四月十一日
上命軍機大臣傳諭閩浙總督楊廷璋等曰工部議覆
　楊廷璋等奏銷南巡動用欵項一本因該督等籠統
　開報未将應用各項詳細聲明駁令據實刪减現已
　明降諭旨加㤙准其報銷矣此係出自朕之特恩不
　可視為常例奏銷銀欵原宜慎重例係将前後動用
　各項暨物料尺寸細數逐一分晰造報該部方可據
　以察核若但籠統開銷何以信其並無浮冐且奏銷
　時既可籠統則動用時必不能加意撙莭此在督撫
　大臣可保其必無染指司道大員受㤙簡用即不致
　因辦理差務混冐肥槖而其往来食用或不免藉端
　取給至于承辦之佐雜等官藉此含糊弊混以為冐
　銷之地更勢所必有若以從前尹繼善奏銷江南辦
　差銀兩既降㫖准銷今楊廷璋此本又得一例降旨
　將來遂至視為故事並不按照成例詳晣造册仍前
　籠統開銷以至不肖官吏得以從中取利一經察出
　則惟該督撫是問朕巡省所至凡行宫預偹等項已
　屢經詳諭該督撫等一切務從簡樸從前三次辦理
　已不免踵事増華倘将来彼此效尤日甚一日何所
　底止且如朕在京及圓明園每日視事之所雖細如
　頂槅糊飾之類不過隨時粘補不求一律鮮華此亦
　廷臣所共知若以偶然駐頓之地當上届已經整葺
　而小有渗剥不過畧加補苴便已妥恊何必更増繁
　費前此地方官知朕絲毫不肯累民動以商捐藉口
　殊不知官取給于商而商人所捐孰非民用所給自
　後該督撫惟應實力約省凡有所需用只許支取例
　給之項及前此賞用所餘據實冊報查核其啇捐一
　莭亦儘可停止又扈從官員並已給船乗載何須預
　偹公館在扈蹕大臣等朝夕侍直該班既不能四出
　居停其各衙門官員差使稍緩者即泊舟稍逺亦無
　難從容退食乃有司等輒以此為名致不肖胥役保
　甲等佔貼民房勒索滋弊此風㫁不可長亦著嚴飭
　禁止無得稍為寛假或大臣官員等自需住宿則聼
　其出資僦賃不許地方官代為購覔以杜擾累此後
　公館一事竟宜停止
　
　
　
　
欽定南巡盛典卷二十七
　欽定四庫全書
　欽定南巡盛典卷二十八
　恩綸
　　　乾隆二十八年十二月十七日
　上諭内閣曰兩江總督尹繼善等合詞具奏請于乾隆
　　乙酉年再舉南巡之典以慰臣民顒望一摺朕惟江
　　浙地廣民殷一切吏治農功均闗要計且襟江帶河
　　濵河近海之區籌䕶澤國田廬無一不重縈宵旰前
　　以壬午嵗恭奉
安輿時巡周覽凡淮河水誌莭宣牐壩啟閉以及杭屬塘
　　工勘建柴石料叚諸事宜曽與封疆大吏目擊手畫
　　以期利濟羣生年來疊經督撫等䟽報下河郡邑汎
　　水恬流並無漫溢唯是浙中海潮漲沙雖有起機大
　　溜尚未趨赴中亹是深所厪念而新修柴石諸塘亦
　　當親閲其工以便隨時指示又近日特遣大臣督修
　　水利如濉河荆山橋等處亦為數省灌輸喫𦂳闗鍵
　　所以驗前功而程後效正惟其時矧東南嵗時頻告
　　豐登洪惟
聖母皇太后福履康寧彌増純嘏于是承
歡行慶答士民望幸之忱稽典實為允協著照所請于乙
　　酉之春􁁸吉南巡其河工海塘應親臨省視者即行
　　先期預偹至前次燈綵繁文暨扈從人員僱覔巨舟
　　簽佔公館諸禁已屢頒諭旨即朕所過行宫道路距
　　上屆為日匪遥祗須灑掃潔蠲足供頓憇不得稍事
　　増華勞費副朕仰承
慈豫俯順輿情之至意將此通諭各該衙門知之
　　　乾隆二十九年五月初三日
　上命軍機大臣傳諭兩淮塩政髙恒曰著傳諭髙恒于
　　両淮運庫公項内酌撥銀三十萬兩交與尹繼善為
　　乙酉年辦差之用
　　　乾隆二十九年九月二十五日
　上諭内閣曰朕明春恭奉
皇太后聖駕南巡著照從前之例于江浙二省冬兑漕糧
　　内各截留十萬石在水陸駐蹕地方分厰平糶即令
　　漕運總督及各該督撫妥協辦理該部遵諭速行
　　　乾隆二十九年十月二十三日
　上諭内閣曰朕明春恭奉
皇太后安輿巡幸江浙于正月初九日起鑾所有一應事
　　宜著各該衙門照例預備
　　　乾隆二十九年十一月十二日
　上諭内閣曰明春南巡江浙所過直𨽻山東及江浙等
　　省地方其應辦差務原不過就屬員中酌量派委非
　　各屬各員皆有承辦之責即派出人員于𦂳要民事
　　自可先期趕辦俾案牘速清方為急公之道乃聞向
　　来有司故習率以差務展限為詞所有民間詞訟等
　　案任意稽延不為尅期完結豈朕察吏安民本意著
　　傳諭各該督撫等即行轉飭所屬凡應理事件毋論
　　派委不及者固不得因循推諉即派出人員其應辦
　之事亦當乘此封印前後加𦂳料理倘有藉名遲滯
　以易結之案遷延貽悞必待差竣辦理者即應力破
　情面加之創懲使小民不致覊留拖累以副封疆表
　率之任朕于該督撫等有厚望焉
　　乾隆二十九年十二月初四日
上命軍機大臣傳諭直𨽻總督方觀承等曰方觀承查
　奏直𨽻辦差州縣出結一事所奏殊屬顢頇此等積
　弊固由地方官所用胥役長隨藉端開銷以便其中
　飽之計遂爾盤踞把持牢不可破及至查䆒根源此
　等庸吏又安肯據實開陳自干罪戾該督從前既據
　屬員之言輒行入告迨降旨詳查又以無從根䆒為
　詞殊不思若輩小人藉名舞弊固不足惜而車駕所
　經一切毫無供頓而長隨人等竟有以支應名色從
　中滋為口實其風猶可長乎在前此官更吏易此時
　即實有難于逐一質對之處而明春南巡在即現已
　先諭總理行營暨提督衙門沿途加意察訪該督務
　　須先期嚴飭地方官一體力行防範禁革如有另換
　　名色别生弊竇者該州縣官立即扭禀總理行營處
　　治罪倘不能查禁一經總理行營處察出則惟該督
　　是問並傳諭山東江南浙江各督撫知之
　　　乾隆二十九年十二月二十四日
　上諭内閣曰前經禮部奏請于正月初五日舉行祭辛
　　典禮是以降旨于初九日起鑾恭奉
皇太后安輿巡幸江浙但初五日在立春以前為時尚早
　　應俟春後初辛舉行於義方協所有
　祈榖典禮著扵十五日舉行起鑾之期著改為十六日
　　將此傳諭各該衙門並各該處知之
　　　乾隆三十年正月十一日
　上命軍機大臣傳諭兩江總督尹繼善等曰此次南巡
　　衍聖公孔昭煥尚書嵇璜俱現在制中不必前来接駕
　　如伊等尚未起程該督尹繼善該撫崔應階可即傳
　　諭停止如業已在途亦即令其回籍
　　乾隆三十年閏二月初七日
上諭内閣曰朕時巡江浙清蹕所經恩膏叠沛軍民士
　庶無不忭舞臚歡而清理庶獄亦矜恤所宜逮用循
　舊典以廣深仁著将江蘇安徽浙江三省軍流以下
　人犯俱加恩各予減等發落俾得改過自新勉為良
　善共享太平之福
　
　
　
　
　
　
　
　
　
欽定南巡盛典卷二十八
　欽定四庫全書
　欽定南巡盛典卷二十九
　恩綸
　　　乾隆四十三年十月初三日
　上諭内閣曰大學士管兩江總督髙晉閩浙總督楊景
　　素等合詞陳奏以江浙臣民望幸甚殷且河工海塘
　　皆兾親臨指示懇請於庚子春冄舉南巡盛典以愜
　　輿情一摺朕於乙酉南巡回鑾時因耆孺攀戀情殷
　　曾許以翠華再莅然敬念
聖母皇太后春秋已髙難以冄奉
安輿長途逺涉遂諭江浙大吏不必更以南巡為請而江
　　鄉士庶愛戴依戀之情狀未嘗不往来于懐距今十
　　有四年其顒望悃忱自益諄切且自前巡閱定五壩
　　水誌以為展拓清口之凖下河從此遂免水災嗣聞
　　黄河倒漾所繫甚重因酌定挑浚陶荘引河面諭薩
　　載籌辦河成而清黄交㑹處移逺清口不復有倒灌
　　之患但下㳺尚有停淤亦不可不除其流弊而一切
　　善後事宜若非臨莅閱視究不能悉其實在情形至
　　浙省海塘近来潮勢漸趨北岸深為厪念亦不可不
　　親為相度機宜今髙晉等既有此奏着照所請於乾
　　隆四十五年正月諏吉啟鑾巡幸江浙便道親閲河
　　工海塘所有各處行宮座落俱就舊有規模略加葺
　　治毋得踵事增華致滋煩費至該督等以庚子年適
　　逢朕七旬萬夀欲就近舉行慶典則斷不可朕本意
　　以庚子年為朕七旬慶辰越嵗辛丑即恭逢
聖母九旬萬夀斯則敷天同慶自當臚歡祝
嘏以抒萬姓悃忱今既不能遂朕初願尚復何心為已稱
　　慶况朕蹕途所經老幼歡迎扶擕恐後未嘗不顧而
　　樂之若經棚戱臺侈陳燈綵㸃綴紛華飾為衢歌巷
　　舞深所不取且非所以深體朕意也不特江浙臣民
　　不當為祝釐之舉即凡内外大小臣工於朕七旬萬
　　夀時亦均不得請行慶典以及進貢獻詩若伊等謂
　　欲藉以申其尊敬之誠是轉増朕心之不悦尚得謂
　　之忠愛乎但天下士民遇朕七旬萬夀皆不免望恩
　　倖澤此則情理之常朕亦何肯因不舉行慶典並靳
　　恩施乎着於己亥年八月舉行恩科鄉試庚子年三
　　月舉行恩科㑹試以彰夀考作人之盛至各省漕糧
　　於乾隆三十一年普免一次兹蒙
昊天眷佑累洽重熈朕敬體天心愛養億兆用是再霈恩
　　膏着於庚子年為始復行普免天下漕糧一次俾藏
　　富於民共享盈寧之福所謂歛福錫民慶莫大焉其
　　開科事宜着交禮部查例辦理其各省漕糧應如何
　　分年輪免之處着交户部詳悉妥議具奏將此通諭
　　中外知之
　　　乾隆四十三年十月二十日
　上命軍機大臣傳諭兩江總督髙晉曰昨已降㫖允江
　　浙督撫等所請於乾隆四十五年正月啟鑾南巡並
　　諭令沿途毋得踵事増華致滋糜費矣至蹕路所經
　水營行宫等事皆不能不需用度前四次南巡俱曾
　賞給銀兩以資籌辦而督撫至道府等大員亦有稱
　自捐亷俸者今春髙晉在京亦曾奏及照上數届之
　例於伊等養亷内公捐備用今髙晉楊魁俱有應繳
　之項勢不能再捐養亷若止令司道等員公捐更屬
　不成事體朕南巡省方觀民期使萬姓共臻安阜豈
　肯令不肖官吏藉端科派方今府庫充盈因巡幸而
　頒發帑金一切皆由公辦最為盛事朕亦無所靳惜
　着傳諭髙晉即将上四次南巡毎次賞銀若干並查
　明現辦南巡差務需用銀兩若干通盤核計據實具
　奏候朕降㫖撥給毋得絲毫派累閭閻髙晉於髙樸
　差家人李福到蘇私賣玉石一事既未盤詰查叅轉
　給以䕶牌其罪甚大朕不将伊革職治罪已屬格外
　施恩當如何感激圖報若於辦理南巡一事再不據
　實確核具奏並不能妥協辦理致有派累則是該督
　自取重戾不能更為曲貸矣
　乾隆四十三年十一月初三日
上諭内閣曰前經降㫖允江浙所請於乾隆四十五年
　正月啟鑾南巡並諭令沿途毋得踵事增華致滋糜
　費苐念蹕路所經江蘇地面較多水營行官等事皆不
　能不需用度前四次南巡俱曾賞給庫銀以資籌辦
　因諭令髙晉将現辦南巡差務需用銀兩若干通盤
　核計據實具奏兹據髙晉将上四次南巡報銷銀數
　及恩賞銀兩開单呈覽並稱此次差務除添建行官
　三處餘俱撙節辦理較之上届所費有减無增等語
　該省辦理差務所用經費既有一定章程上届乙酉
　年曾經恩賞運庫銀三十萬兩以資籌辦此次著照
　乙酉年之例於運庫恩賞銀三十萬兩為辦理南巡
　差務之用即著伊齡阿照數撥給仍具摺奏聞該督
　撫務須董率所屬妥協經理毋得絲毫科派閭閻致滋
　擾累副朕觀民孚恵至意該部即遵諭行
　　乾隆四十三年十二月初一日
上諭内閣曰前經降㫖允江浙所請於乾隆四十五年
　正月啟鑾南巡因江蘇辦理差務不無經費已有㫖
　令伊齡阿於運庫内賞給銀三十萬兩以為南巡差
　務之用矣苐念浙江水營行宫等事雖少於江蘇地
　面然一切差務亦資費用自宜一體加恩著於鹽項
　餘銀内賞給十萬兩以為浙省辦差之用該督撫務
　須董率所屬妥協經理毋得絲毫派累民間致滋紛
　擾以副朕孚恵於民至意該部即遵諭行
　　乾隆四十四年二月二十六日
上命軍機大臣傳諭河南巡撫陳輝祖等曰薩載奏南
　巡隨從官兵執事人等應需馬匹俱於綠旗標營及
　江寧京口駐防馬内撥應查江寧京口額馬祇四千
　匹不敷添換上届經督臣尹繼善奏准在豫省旗營
　馬内酌撥来江協濟照江省買馬價值觧還豫省在
　案明嵗應備馬匹請仍照依上届撥協等語著傳諭
　陳輝祖即照上届之例在豫省旗營馬内酌撥六百
　匹於本年十月内撥送江省交界地方薩載慎派妥
　員前往接收交代善為餵養以為来年南巡協濟之
　用仍於差竣後照該省馬價還豫以便買補歸額該
　督撫等務宜妥為經理毋致從中滋弊將此傳諭陳
　輝祖并諭薩載嵩椿知之
　　乾隆四十四年八月十八日
上諭内閣曰前因江浙督撫等以兩省臣民望幸奏請
　巡閱河工海塘已降㫖允於庚子春正月諏吉南巡
　至所稱明嵗為朕七旬萬夀欲就近申祝則斷乎不
　可業經宣諭飭禁盖朕本意原以庚子為朕七旬誕
　辰辛丑即為
母九旬萬夀連嵗叠逢大慶中外臚歡自可聽其抒誠
　祝
今既不能遂朕初願朕復何心為已稱慶惟念士民想
　望恩澤積有嵗年因詔開鄉㑹恩科並輪免各省漕
　糧一週以洽羣悃明年南巡囬鑾後俟
郊禮成即起程幸避暑山荘駐蹕八月慶辰一切仍照
　常年例行若在京受賀惟恐轉多棖觸遂至山荘以
　避之至於西藏班禪額爾徳尼預請覲祝實屬吉祥
　盛事是以允其前来即令於山荘瞻謁俾從其便朕
　並非因其稱祝先期往就之也恐内外臣工尚未能
　深喻朕意仍有以慶典為請者非唯不能博朕之恱
　適以增朕之懐又豈臣子愛敬之道乎俟朕八旬大
　慶則當聽從諸臣稱祝此次必不允行又前届朕六
　旬萬壽時自古北口熱河兩處曽有㸃綴段落燈綵
　之類本屬朕所不取明年尤當嚴禁將此再行通諭
　知之
　　乾隆四十四年八月二十二日
上命軍機大臣傳諭總河總漕等曰昨因滇省戊戌兩
　運京銅限於五月以前全數抵通計入閘河以内正
　當漕艘重運之時諭令總漕總河預定章程使銅船
　與糧船分起相間過閘毋致守候稽時矣因思明嵗
　春間朕南巡江浙自直𨽻厰登舟以及囬鑾俱由水
　程恐總河總漕以及沿途各督撫狃於舊例預将河
　道肅清令船隻預於支河汊港迴避以待御舟經過
　始准放行殊可不必朕巡幸所至原以省方問俗一
　切均須有便於民不但銅船限𦂳糧艘亦不宜遲斷
　不可令其迴避守候致稽程限即估舶民船亦不必
　令其逺避凡御舫所經舟楫往来聽從其便但須於
　經過時令各船貼岸一邉順排停泊過後即可放行
　總不可因南巡蹕除河道無論閘内閘外均若無其
　事者然方為妥善著傳諭總河總漕及沿途各督撫
　深體朕意妥為辦理
　　乾隆四十四年十月初一日
上諭内閣曰朕明春巡幸江浙所有供宿頓次皆出自
　帑項絲毫不以累民苐扈從官兵以及外省接駕人
　等輻輳雲集經過地方米糧價值恐一時或致騰踊
　着照從前之例於江浙二省冬兑漕糟内各截留十
　萬石在水陸駐蹕地方分厰平糶即令漕運總督及
　各該督撫妥協辦理該部即遵諭行
　　同日
上諭内閣曰朕明春巡幸江浙於正月十二日啟鑾所
　有一切事宜著各該衙門照例預偹
　　乾隆四十四年十月二十一日
上命軍機大臣傳諭山東各省将軍等曰朕来年臨幸
　江浙正月十二日即行啟鑾朕所經由之山東江南
　浙江各省将軍副都統城守尉等内未免有今嵗年
　班應来陛見者着将此傳諭經由諸處之将軍副都
　統城守尉等其内若有今嵗年班應来陛見者今嵗
　著俱不必前来俟来嵗年底再来
　　乾隆四十四年十一月十八日
上命軍機大臣傳諭兩江總督薩載等曰明春南巡江
　浙該督撫等自皆念切迎鑾越竟逺出但各省俱有
　應辦事宜逺迎轉恐貽悮亦不必以此為敬且入疆
　在即自可毎日扈行常承指誨更不在早見數日薩
　載楊魁閔鶚元止須於離江南境一站之山東地方
　接駕三寳王亶望止須於蘇州接駕均毋庸逺迎将
　此各傳諭知之
　　乾隆四十五年二月初五日
上命軍機大臣傳諭兩江總督薩載等曰各處行宫名
　勝於駕未到之前不許地方官及各工員長随與内
　廷太監説話凡有陳設應俟派出查㸃之員到後查
　交次日仍令伊等㸃還如平山堂等處商辦工程陳
　設亦不許商人與内廷太監説話亦俟派出之員到
　後查㸃從前太監張鳯認識商人皆由於此應以為
　鑒
　　同日
上命軍機大臣傳諭兩淮塩政伊齡阿等曰朕清蹕時
　巡省方問俗供頓盡由公帑昨伊齡阿奏兩淮商人
　請捐銀一百萬兩以効悃忱在辦差經費原無需此
　等捐輸苐衆商情詞肫懇且昨已蠲免伊等應完銀
　一百二十萬兩又緩徴銀二十萬餘兩其踴躍樂輸
　之悃自必倍殷却之轉阻其誠意此項銀兩即留為
　此次各省辦公之用著交伊齡阿於此項銀内給還
　直𨽻公捐飬亷銀五萬兩山東公捐養亷銀十三萬
　八千五百餘兩江南公捐養亷銀十二萬三千七百
　餘兩又前賞江南辦差銀三十萬兩亦著於此項内
　歸還原欵又直𨽻正定隆興寺廟工告竣明春朕當
　親蒞䦕光又山西五臺自乾隆二十六年巡幸後迄
　今已閱二十年亦應於明春前往拈香其直𨽻山西
　境内蹕路所經有應行修葺舊有行官四處此外總
　用行營斷不許再行添建並著於此項捐銀賞給直
　𨽻銀三萬兩山西銀五萬兩以資修葺之費毋庸再
　行捐㢘辦理其餘銀三十萬餘兩仍即交存兩淮運
　庫以備将来辦公之用
　　乾隆四十五年二月十四日
上諭内閣曰朕鑾輅時巡乗春行慶而清理庶獄矜恤
　尤深用沛徳音式敷愷澤所有江蘇安徽浙江三省
　恩詔後軍流以下人犯俱著加恩各予减等發落用
　昭肆眚施恩至意
　　乾隆四十五年三月初八日
上諭内閣曰朕清蹕時巡臨莅江浙原因厪念河工海
　塘親臨閱視兼以省方問俗順時行慶非為遊觀計
　也前屡經降㫖所有經過地方止須掃除蹕路一切
　供頓毋庸踵事増華今浙省仍有添建屋宇㸃綴燈
　綵之事兼多華縟未免徒滋繁費朕心實所不取三
　寳王亶望均著傳㫖申飭嗣後如再有似此過費者
　朕必加以嚴譴不能寛貸也
　　乾隆四十五年三月十四日
上諭内閣曰朕自三十年南巡以後迄今十有五年東
　南士俗民風易趨華靡每朂督撫大吏諄諄化導務
　期返樸還淳以臻郅治而江南之陶庄清口浙江之
　海寧塘工其修舉尤闗民瘼因允兩省督撫籲請於
　今春再舉時巡之典乃自啟蹕以来所過在直隷江
　南一切行宫供頓不過就舊有規模畧加修葺辦理
　尚為妥協而從事浮華山東已䦕其端至浙江為尤
　甚朕心深所不取現在陶庄及海塘各工經朕親臨
　指示所有應行修理工程特命頒發帑金交該督撫
　等悉心妥辦将来工程完竣後朕自當再來親蒞閲
　視恐後任督撫見此次所辦差務已多粉飾未免踵
　事増華從而加甚勢将伊於何底朕臨御四十五年
　無日不厪念民依乃省方問俗而督撫大吏不能善
　體朕心朕亦将引以為愧著再通諭各督撫以後務
　宜黜奢崇儉於地方諸大政實心經理毋得徒事繁
　華致滋浮費以稱朕恵愛東南黎庶之至意
　　乾隆四十五年三月十九日
上命軍機大臣傳諭安徽巡撫閔鶚元曰安徽巡撫閔
　鶚元前於入江南境時接駕召見已面奉訓諭令其
　　囬任辦事今聞其復欲前来江寧安省路途較逺往
　　返需時况豫省黄河甫經合龍該處為黄水下㳺一
　　切堤堰宣洩並涸出地畆催耕補種無令失時應行
　　籌辦之事正多閔鶚元若復出境逺迎轉於公務無
　　益即傳諭於何處接此㫖即速行回任
　　　乾隆四十五年三月二十一日
　上諭内閣曰前以庚子年為朕七旬萬夀恐内外臣工
　　欲申祝嘏屢經宣諭飭禁此次南巡回鑾後一俟
北郊禮成即起程幸避暑山荘各督撫等皆不必前来稱
　　祝更恐外省督撫不能仰體朕懐聞因七旬萬夀有
　　取九九之義購備貢器誇多鬬靡甚至力有不逮而
　　隨衆效尤勉為充數尤屬不必各省督撫身任封疆
　　惟當大法小亷奉公勤職副朕委任本不當以進奉
　　見長著再傳諭各督撫今年八月慶辰一切仍照常
　　例若借七旬萬夀為名多事繁文以申媚兹之悃不
　　但為朕所不取且現經降㫖令奏事處届期遇有多
　進貢物者一概不准接收諸臣其善體朕意毋得藉
　詞請覲致増繁費轉滋擾凟将此通諭各督撫知之
　　乾隆四十五年四月二十四日
上諭内閣曰朕此次巡幸江浙蹕途經過直𨽻山東地
　方其長蘆商人業經加恩緩徴課項所有山東商人
　並著加恩将乾隆四十五年應徴引票鹽課銀十八
　萬餘兩自本年奏銷後起限分作六年帶徴以示優
　恤該部即遵諭行
　　乾隆四十五年十一月二十五日
上諭内閣曰本年南巡接駕廢員經吏兵二部查明情
　節較輕者帶領引見除加恩錄用外其賞給職銜者
　業經朕親加甄别不得再准捐復至慶祝萬壽賞給
　職銜各員及此外緣事降革人員内如有在部呈請
　捐復者該部核明情節無論應准應駁俱著具奏請
　㫖准捐人員並著該部帶領引見候朕欽定
欽定南巡盛典卷二十九
欽定四庫全書
欽定南廵盛典卷三十
恩綸
　乾隆四十八年正月十五日
上諭内閣曰兩江總督薩載浙閩總督富勒渾等合詞
　呈奏以江浙兩省臣民望幸情殷且河工海塘以次
　告竣一切善後事宜尤兾親臨指示懇請於乾隆四
　十九年春六舉南廵盛典以惬輿情一摺朕自庚子
　南廵時髙家堰石塘及徐州城外石隄鉅工俱逐一
　親臨指示兹據奏以次告成所有一切善後事宜自
　應莅閲視指授機宜俾河流永慶安瀾至浙省海塘
　前經降㫖将柴塘二千四百餘丈一體改建魚鱗石
　塘為海濵羣黎永資捍衛今要工将竣亦不可不親
　為相度且自四十一年告工
闕里後閲時已久應行展謁
孔林以伸景仰今據該督撫等合詞呈奏江浙兩省耆
　庶望幸忱悃尤為肫切著照所請於乾隆四十九年
　正月諏吉啓鑾祗謁
孔林廵幸江浙順道親閲河工海塘所有各處行宫座
　落俱就舊有規模畧加葺治毋得踵事増華致滋繁
　費該督撫等其善體朕意妥協辦理副朕省方問俗
　觀民孚恵至意摺并發
　乾隆四十八年九月二十六日
上諭内閣曰朕明嵗南廵一切行營供頓俱預期頒發
　帑金交該督撫備辦從無絲毫擾累閭閻但恐各督
　撫不能仰體朕意致滋糜費如現在盛京途次見有
　搭盖買賣街蓆棚即此一節亦屬多事隨從之官員
　人等其日用所需聼其自便每嵗木蘭行圍何嘗官
　為預偹並未缺少食物且添此蓆棚恐差竣後不肖
　屬吏冐濫開銷在所不免朕明春廵幸自直𨽻以至
　浙江著傳諭各該督撫不得隨營預備買賣街支搭
　棚厰以滋無益之費至此次令阿哥等隨行者原令
　左右隨侍知朕年逾古稀未嘗少懈而扈蹕諸大臣
　亦皆恪㳟敬事管束嚴明此令阿哥等觀㸔之意也
　該督撫等務須循照上數次之例辦理差務行所無
　事總以節儉為主不得因有阿哥隨行稍為添設預
　備再各省鹽政織造闗差皆係内府世僕知公主隨
　行係朕所踵愛或進衣服食物以博朕歡殊不思服
　食玩好宫中何物蔑有豈藉外間呈進著一併傳諭
　飭禁伊等係内務府人員尚不許稍有進獻至督撫
　為封疆大吏又何得效尤及此耶著将此傳諭知之
　　乾隆四十八年十一月初四日
上諭内閣曰朕于明年正月十一日啓鑾廵幸江浙閲
　視河工海塘所有應行事宜各該衙門照例預備
　　乾隆四十八年十一月十三日
上諭内閣曰朕明春南廵著照從前之例於江浙二省
　冬兑漕糧内各截留十萬石在水陸駐蹕地方分厰
　平糶即令漕運總督及各該督撫妥協辦理該部遵
　諭速行
　乾隆四十八年十二月二十一日
上命軍機大臣傳諭兩江總督薩載湖北廵撫姚成烈
　等曰昨據舒常奏安南國賫進謝恩奏表使臣黄仲
　政等於十一月十八日由水路經過長沙省城等語
　因令軍機大臣查核厯次該國使臣行走程站日期
　約于明年閏三月内方可到京彼時距廻鑾之期尚
　逺該使臣等未免守候需時不若令其由湖北取道
　江西安徽前赴江寜祗候於閏三月初旬駐蹕江寜
　時令其在彼就近瞻仰該處為省城都㑹之地且行
　宫宏厰賜宴亦屬妥便著傳諭姚成烈即遵照傳知
　䕶送委員併咨沿途各督撫於該使臣到境時一體
　委員交替接䕶并扣算程途先期數日令其抵江寜
　亦不必太早如該使臣等於到江寜後仍愿赴京貿
　易再加恩俯從其便将此諭令薩載等知之
　　乾隆四十九年正月初六日
上諭内閣曰朕今嵗廵幸江浙原擇本月十一日啓鑾
　但節候在立春以前天氣尚寒著諏吉於二十一日
　啓鑾
　　同日
上命軍機大臣傳諭直𨽻總督劉峩等曰此次廵幸江
　浙業經降㫖諏吉於正月二十一日啓鑾彼時已過
　燈節所有直𨽻山東備用烟火俱不必預備将此傳
　諭劉峩明興知之
　　乾隆四十九年正月二十三日
上命軍機大臣傳諭兩江總督薩載湖北廵撫姚成烈
　等曰姚成烈奏安南國使臣於二月初旬可出楚省
　之蘄州境復自江西安徽等省從容前進務令於三
　月杪閏月初間行抵江寜等語朕此次駐蹕江寜計
　在閏三月初十日該使臣若於三月杪閏月初間到
　彼祗候途次未免匆迫祗須飭令伴送人員途次緩
　程行走於閏三月初五六間行抵江寜省城祗候瞻
　覲更覺從容著傳諭姚成烈即遵照辦理並諭薩載
　知之
　　乾隆四十九年正月二十三日
上命軍機大臣傳諭衍聖公曰衍聖公孔憲培現在制
　中到曲阜時並其本家官員人等毋庸賜宴並著於
　中水地方送駕
　乾隆四十九年二月二十三日
上諭内閣曰朕清蹕廵方順時行慶而矜恤庶獄厪念
　尤深宜沛徳音用敷愷澤所有江蘇安徽浙江三省
　軍流以下人犯俱著加恩各予减等發落用昭肆𤯝
　施恵至意
　　乾隆四十九年閏三月十五日
上命軍機大臣傳諭直𨽻總督劉峩等曰現在隨駕之
　䝉古王貝子等至揚州即令其先行各囬本處前因
　薩載與伊等係同在御前行走之人聼其致送紬縀
　土儀俾盡同僚交誼至劉峩明興與伊等素無交往
　不可因聞江南曽有贈送亦或踵而行之㫁乎不必
　况彼等已由揚州先回㳺牧尤非隨駕可比更不應
　有餽送将此諭令知之
　乾隆四十九年四月初七日
上諭内閣曰朕廵幸江浙慶典覃敷於庶獄尤深矜恤
　業經降㫖照厯次南廵之例将江浙二省軍流人犯
　减等發落但念山東直𨽻二省現在缺雨農田望澤
　維殷清理庶獄亦可感召天和所有該二省軍流以
　下人犯亦著一體加恩各予减等發落用普仁施以
　期甘霖速霈
　
　
　
　
　
欽定南廵盛典卷三十
欽定四庫全書
欽定南巡盛典卷三十一
蠲除
　　(臣/)等謹按史册所載蠲除之制一曰給復徭役一
　　曰除其賦税一曰所賑貸勿收非時而行行之而
　　不必遍及至若省耕省歛補助必周畿甸豫遊盛
　　推夏諺西漢制為近古然如登泰山幸中都所除
　　逋賦賜田租者不過五縣三縣而止迨東漢車駕
　　所至復南頓田租復濟陽徭役則又加狹焉從未
　　有巡省屢舉新舊並蠲直以非常之典為曡沛之
　　膏者也我
皇上子惠元元有加無已屢經普免天下地丁正賦普
　　免天下漕糧而議賑議蠲每嵗不下數百萬兩及
六飛時邁政在養民辛未則
特免江南厯年逋賦二百五十八萬五千餘兩浙江本
　　年正課三十萬兩丁丑壬午則蠲免逋賦外又與
　　直東二省並減所過州縣本年額徵十之三矣稍
　　歉者十之五矣省㑹且概除之矣乙酉則免江南
　　例不准蠲之折色一百四十萬兩有竒本色十一
　　萬石有竒浙江折色十三萬兩有竒本色一萬石
　　有竒庚子甲辰載迓
鑾輅復舉直隸山東江南浙江四省厯年積欠銀米槩
　　予豁免而省㑹之正賦全蠲
蹕路之經過減額並如徃例下泊海濵竈户吳下公田
　　莫上上厪
慈懷同沾愷澤民豐物阜益慶盈寧大有頻書餘糧棲
　　畆其在益之象曰損上益下民悦無疆天施地生
　　其益無方此
聖徳之所以大光也乎謹録
　蠲除第三
　　乾隆十五年正月初二日
上諭内閣曰各省耗羡銀兩以備地方一切公用向因
　漫無稽考是以條列章程該部嵗杪察核朕思有正
　供而後有耗羡耗羡非正供可比其未完之項雖應
　一體催徴但輸將不無拮据朕巡幸所至地方應酌
　量加恩以紓民力直隸屢經巡厯今春暨秋清蹕五
　臺命駕河汴明嵗即當南幸江浙山東亦所必經所
　有耗羡内直隸山西河南浙江四省未完銀兩全行
　豁免江蘓安徽山東三省未完銀兩蠲免十分之六
　着該督撫確查實數毋令吏胥借端挪抵正耗混淆
　暗行侵蝕倘有朦混滋弊即行㕘奏從重治罪上司
　稍有徇隠一併嚴議處務使閭閻均沾寔恵以普恩
　膏
　　同日
上諭内閣曰朕巡幸江浙問俗省方廣沛恩膏聿昭慶
　典更念東南貢賦甲於他省其厯年積欠錢糧雖屢
　准地方大吏所請分别緩帶以紓民力而每年新舊
　並徵小民終未免拮据朕宵旰勤勞如傷在抱兹當
　翠華親莅倍深軫切用普均沾之澤以慰望幸之忱
　著將乾隆元年至乾隆十三年江蘓積欠地丁二百
　二十八萬餘兩安徽積欠地丁三十萬五千餘兩悉
　行蠲免俾官無罣悞民鮮追呼共享昇平之福夫任
　土作貢嵗有常經自應年清年欵江蘓積欠乃至二
　百二十餘萬之多催科不力有司實不能辭其咎而
　疲玩成習豈明間風俗之澆漓尚有未能盡革歟朕以
　初次南巡故特加恩格外嗣後該地方官務宜諄切
　勸諭加意整頓其在小民亦當湔除舊習勉効輸將
　勿謂曠典可希冀屢邀而惟正之供任其逋負也其
　浙江一省雖額賦畧少於江蘓而莭年以來並無積
　欠豈犬牙相錯之地不齊乃至是歟此具見浙省官
　民敬事急公之義而江蘇官民所宜懐慙而傚法者
　也朕甚嘉焉著將本年應徵地丁錢糧蠲免三十萬
　兩以示鼓勵各該督撫其仰體朕惠愛黎元之意嚴
　飭所屬實力奉行使閭閻均沾實惠倘有不肖官吏
　以完作欠希圖侵蝕察出即行糾㕘從重治罪並將
　此通行曉諭知之
　　乾隆十六年正月十五日
上諭内閣曰朕南巡江浙經過畿輔雖一應供頓俱令
　動支公項而安營除道未免有需民力朕心深為軫念
　著將直屬所過州縣本年應徵額賦蠲免十分之三
　交該督方觀承確查妥辦務俾小民得沾實恵
　　乾隆十六年正月二十一日
上諭内閣曰朕南巡江浙道出青齊該省去臘以來雨
　雪霑足麥秋豐稔有望雖一切安營除道俱由官辦
　而當兹春融土潤正當有事西疇朕省方問俗念切
　閭閻著將經過山東州縣本年額賦蠲除十分之三
　交與巡撫凖泰詳悉查明照例辦理務俾得霑實惠
　該部遵諭速行
　　乾隆十六年正月二十六日
上諭内閣曰朕清蹕南巡道由山左所有經過州縣旣
　已特沛恩膏兹攬轡觀風知連嵗有秋視戊辰東巡
　之時閭閻大有起色為之慶慰尚念該省積年緩徴
　帶徵未完糓石皆因災出借之項雖疊遇有秋而按
　年催比民力不無拮据著將被災借榖應於庚午年
　起分作五年帶徵及鄒平等屬帯徴未完榖共九十七
　萬五千餘石概行豁免以昭格外優恤之至意
　　乾隆十六年二月初五日
上諭内閣曰朕車駕南巡乘時佈澤蠲除積欠疊沛恩
　施更念江蘇之宿遷等州縣上年被水稍重雖經格
　外加賑可以接至麥秋該督撫等自督率地方官按
　期散給災黎均沾實惠而清蹕所經倍深軫念著再
　加恩將經過之宿遷清河桃源三縣被災貧民上年
　借出籽種銀兩悉行免其徴還以紓民力該部遵諭
　速行
　　同日
上諭内閣曰朕愛養黎元惟恐一夫不獲時巡所至疊
　沛恩膏前已降㫖將江省民賦積欠悉行豁免更念
　兩淮竈户僻處海隅專以煎曬鹽觔為業其生計更
　窘於農民殊深軫念所有乾隆二年至十四年因災
　停緩帶徵各未完折價共銀四萬二千餘兩著加恩
　照民户例一體豁免俾斥滷編氓咸霑惠澤該部遵
　諭速行
　　乾隆十六年二月二十四日
上諭内閣曰江南揚州府屬之興化縣積淹荒廢田畆
　錢糧乆經停緩後歸冬勘辦理於乾隆九年起按年
　勘報豁糧其元年至八年原緩未完銀米麥石仍應
　分别催輸荒户殊屬拮据朕翠華南巡廣敷恩澤著
　將此項原緩未完銀米麥石一並查明加恩豁免以
　甦民困該部遵諭速行
　　同日
上又諭内閣曰朕聞常州府屬之武進陽湖二縣開抵
　役田租銀一項原係前明時虗田領價後因本户逃
　亡株連親族各將已産開抵實非前明原置之田亦
　非當日領價之户小民條糧役租力難並輸以致積年
　拖欠朕省方所至民隠勤求清問既周倍深軫念著
　將武進陽湖二縣開抵役田除應辦條漕仍照民田
　一例完納外其新舊租銀概予豁免以除民累凡爾
　百姓尚其永承樂利各相勉於孝弟力田以副格外
　加恩之至意焉
　　乾隆十六年四月初六日
上諭内閣曰徐州府屬沛縣濵江地畆近年以來屢被
　水災所有應徵租銀自乾隆十年起按年勘報蠲豁
　而九年以前積欠未完租銀以不在勘報之例仍須
　照數輸納貧民未免拮据著將乾隆九年以前應徵
　未完租銀三千一百餘兩一併加恩豁免以示軫恤
　災黎之至意該部即遵諭行
　　乾隆二十二年正月初二日
上諭内閣曰今春朕恭奉
皇太后鑾輿載臨江浙問俗省方行慶施恵而東南黎庻
　　望幸情殷兹當翠華發軔之初宜沛渥恩用照盛典
　　乾隆十六年肇舉南巡曽頒恩諭將江蘇安徽十三
　　年以前積欠地丁悉行蠲免浙省因無積欠特免應
　　徵地丁三十萬兩以示鼓勵亦欲思愷澤覃敷官無
　　罣悞民免追呼共享昇平之福乃邇年來江浙間被
　　偏災其積欠未完之數又復不少雖維正之供嵗有
　　常經不宜任其逋欠然天時之不齊亦非盡小民之
　　過也該二省去嵗秋成豐稔糧價平减據地方大吏
　　陳奏並清問所及民物康阜井里恬熙朕心實為忻
　　慰但閭閻盖蔵時厪宵旰若今新舊並輸於民力未
　　免拮据著将江蘇安徽浙江乾隆二十一年以前積
　　欠未完地丁銀兩概予蠲免該督撫等其嚴飭所屬
　　實力奉行毋令胥吏侵蝕中飽務俾恩膏普逮實恵
　　均沾稱朕懐保黎元至意該部即遵諭行
　　　乾隆二十二年正月十五日
上諭内閣曰直𨽻天津府屬各州縣應徵錢糧遞年緩
　帶積欠稍多近因年嵗豊稔百姓争先完納現在尚
　有滄州未完地糧八千餘兩静海滄州南皮未完米
　糓豆二千餘石麥折銀三十餘兩又静海滄州未完
　入官地租銀一千五百餘兩皆係貧乏小户零星積
　欠若仍新舊並輸於閭閻生計未免拮据著加恩概
　予豁免該督方觀承其轉飭各該州縣務宜實力奉
　行毋令吏胥侵蝕中飽
　　同日
上諭内閣曰朕此次南巡所有經過直𨽻山東地方本
　年應徵地丁錢糧俱著加恩蠲免十分之三此内山
　東上年偶被偏災處所著免十分之五該督撫等董
　率屬員查明妥協辦理務俾小民均沾實惠該部即
　遵諭行
　　乾隆二十二年二月初一日
上諭内閣曰朕稽古省方載臨江浙將以勤求民隠廣
　沛恩膏是以啟鑾之光即經降㫖將該二省乾隆二
　十一年以前積欠悉行蠲免而時當春令東作方興
　水陸經行一切除道挽舟雖皆按丁給值然終未免
　有需民力入疆伊始軫念方殷所有江南浙江經過
　各州縣地方本年應徵地丁銀兩俱著加恩蠲免十
　分之三此内或有去秋被水歉收者蠲免十分之五
　該督撫等其飭屬查明實力奉行稱朕加惠黎元至
　意
　　乾隆二十二年二月初五日
上諭内閣曰朕清蹕時巡勤求民隐兩淮竈户僻處海
　濱生計勞苦尤堪軫恤所有乾隆十七十八十九等
　年停緩帯徵竈欠未完折價銀三萬八千餘兩着加
　恩一體豁免以普恵澤
　　同日
上又諭内閣曰従前恩詔内令将各省年乆民欠錢粮查
　明豁免而積欠漕項該部未經查奏今朕巡幸所至
　清問閭閻其在江北一带則俱由積歉停緩江南各
　属又悉皆積年尾欠升合畸零若仍按年带徴于貧
　黎生計愈滋拮据其将江南省乾隆十年以前積欠
　􁑀項銀米及以地􁑀耗羡俱着加恩一體豁免以慰
　軫恤民瘼至意
　　乾隆二十二年三月初一日
上諭内閣曰江浙二省積欠地方銀兩前已有㫖豁免
　而浙省所免獨少足見黎庶素属急公今巡省莅止
　因命悉查各項則尚有乾隆十八十九二十等年各
　属未完緩徴及蠲剰漕項銀十八萬九千餘兩二十
　年分杭嘉湖紹四府属縣場未完借欠籽本銀三萬
　七千八百餘兩十八二十年分各衛所未完屯餉銀
　六千四百餘兩並海寧縣未完沙地公租銀二千餘
　兩着加恩概行豁免該督撫等其董率属員寔力奉行
　毋令胥役里長侵蝕中飽副朕曲體恵鮮之至意
　　乾隆二十二年三月十八日
上諭内閣曰朕稽查省方乘時布澤翠華所至賜賚蠲
　租而省㑹駐蹕之地加恩宜渥其将江南之江寧蘓
　州浙江之杭州附郭諸縣本年應徴地丁銀兩悉予
　豁免用昭行慶施恵之盛典該部即遵諭行
　　乾隆二十二年四月初四日
上諭内閣曰江南淮徐海等属受水患有年久朕翠華
　南蒞周覧土風所過桃源宿遷邳州睢寧諸州縣鶉
　衣鵠靣相望于道而徐属較甚朕心為之惄然増戚
　國家所恃以拯患䘏災者惟賑濟一事現在徐属七
　州縣已降㫖加展賑期可至五月並截㽞本處錢粮
　以資借糴所以為斯民計者不遺餘力而目擊情形
　于心寔有所不忍所見如此未見者亦復可知著加
　恩将淮徐海三属各州縣所有積年借欠籽種口粮
　不分新舊槩予豁免以紓痌瘝一體之念惟是恩澤
　所施非得賢守令寔力奉行無由下究况在積歉之
　區尤資良牧必得慈祥公正寔心任事之人以父母斯
　民為巳責竭力區畫經營拊循培養庶㡬日有起色若
　任其因循闒茸漠不闗情假手胥吏視為故事年復一
　年積疲重困即使厚費帑金蒼生何䏻免溝壑流離
　之惨是以此方州縣視他處更重該督撫當慎加遴
　選務得有猷有為悃愊愛民者以膺斯任仍時時㽞心
　體察有暇即親行咨詢使窮鄉僻壌民隐畢達守令賢
　否自不䏻掩惟期于地方有益該督撫其善體朕懐
　毋僅以簿書期㑹為課吏之先務也其數府現任守令
　各官著該督撫各出考語具摺奏聞或有如所諭賢明
　之吏宜㽞任者或有不䏻勝此而可以調他處事簡者
　其悉心詳酌一二年後朕将親臨考察若仍入其彊而田
　野不治則非守令之罪将該督是問矣著将此通行曉諭
　知之
　　乾隆二十二年四月十七日
上諭内閣曰山東濟寧等州縣上年被水村荘已屡次
　加恩賑䘏並特命大臣開濬荆州山橋河道以資宣洩
　今省方所至清問彌切各該州縣春季涸出地畆僅及
　其半尚可乗時補種而現未消涸者尚多即甫經涸
　出之處尚泥濘難以犁種朕心深為軫念着将濟寕魚
　䑓金鄉滕嶧五州縣積年民欠地丁錢粮七萬五千
　餘兩常平倉三十萬九千餘石借欠籽種麦本四千九
　百餘兩加恩槩予豁免該撫等其董率属員妥協經
　理務令實恵均霑毋飽胥吏侵蝕以副朕加䘏窮黎之意
　　乾隆二十二年九月二十五日
上諭内閣曰山東濟寕魚䑓金鄉滕縣嶧縣等五州縣連嵗
　被災其積年民欠地丁錢粮常平倉榖俱已加恩豁免而
　隨正徴收之耗羡銀兩係備地方公用而向例不在恩蠲之
　内在被災貧黎生計為艱既恐不能照数完納且正項既已
　蠲除復徴此畸零之耗羡不肖書吏藉端滋事閭閻仍不免
　追呼之擾着加恩将濟寧等州縣積年未完耗羡銀一
　萬一百兩一併豁免以示體䘏災民之至意該部即遵諭行
欽定南巡盛典卷三十一
　欽定四庫全書
　欽定南巡盛典卷三十二
　蠲除
　　　乾隆二十七年正月初二日
　上諭内閣曰今春朕㳟奉
皇太后鑾輿巡幸江浙便道閲視河工海塘與封疆大臣
　　講求吏治民生諸要務念昨冬㳟逢
慈恩覃被之餘正東南士民望幸情殷之候翠華所過宜
　　沛隆施益光
慶典著将江蘇安徽浙江三省自乾隆二十二年起至二十
　　六年止所有節年災田緩徴及未完地丁各欠項照
　　二十二年例概予蠲免該督撫等其嚴飭所属悉心
　　核實奉行俾閭閻膏澤均沾毋致吏胥中飽副朕錫
　　類推恩至意該部遵諭速行
　　　乾隆二十七年正月十三日
　上諭内閣曰朕此次南巡所有經過直𨽻山東地方本年
　應徴地丁錢糧俱著加恩蠲免十分之三此内該二
　省上年偶被偏災處所著蠲免十分之五該督撫等
　董率属員查明妥協辦理俾小民均沾實恵該部遵
　諭速行
　　乾隆二十七年正月二十四日
上諭内閣曰東省去秋被水偏災各属已疊降恩㫖多
　方撫恤兹朕鑾輿臨幸體察民依雖閭閻氣象和樂
　而災黎元氣始復深為厪懐該省尚有厯年未完民
　欠啇輸等榖及籽糧麥本牛具等銀例應照數徴收
　還項著再加恩将恵民商河霑化金鄉魚臺濟寧州
　濟寧衛荷澤單縣城武定陶范縣館陶臨清衛等十
　五州縣衛自乾隆十年至二十四年民欠常平商輸
　等榖三萬七千餘石又金鄉魚臺濟寧等三州縣二
　十二三四等年民欠籽糧麥本牛具等銀一萬四千
　九百餘兩概予豁免俾民力益加寛裕足資耕作副
　朕嘉恵災黎至意該部遵諭速行
　　　乾隆二十七年二月初四日
　上諭内閣曰朕恭奉
皇太后鑾輿巡省江浙前已特頒恩㫖将該二省積欠地
　　丁全行豁免兹入疆伊始慶典宜行所有江南浙江
　　水陸經過地方本年應徴額賦俱著加恩蠲免十分
　　之三此内或有去秋被水歉收者蠲免十分之五該
　　督撫等其董率属員實力奉行稱朕子恵黎元至意
　　該部遵諭速行
　　　乾隆二十七年正月十四日
　上諭内閣曰朕此次南巡省方問俗翠華所過慶典時
　　行念兩淮竈户僻處海濵生計殊為艱苦所有従前
　　帯徴未完折價銀九千餘兩著加恩一體豁免以示
　　優恤
　　　乾隆二十七年三月二十七日
　上諭内閣曰朕㳟奉
皇太后安輿臨幸江浙翠華所至蠲賚疊加而省㑹駐蹕
　之地宜行茂典載沛渥恩其江南之江寧蘇州浙江
　之杭州附郭諸縣本年應徴地丁銀兩悉予豁免用
　昭行慶施恵省方勤民之至意該部遵諭速行
　　乾隆二十七年四月二十八日
上諭内閣曰朕巡省江浙畿輔所過地方應徴額賦已
　特頒恩㫖分别蠲免但念各属尚有節年民欠未完
　之項因災分年緩帯錢糧尚應按數徴收兹回鑾沿
　途體察民依宜敷恵澤著再加恩将乾隆十二年至
　二十五年大興靜海龍門宣化懐安萬全西寧懐來
　蔚州四旂等十州縣㕔未完地糧銀七千一百餘兩
　改折銀六千六百餘兩屯粮一萬六千餘石概予豁
　免其自十九年至二十五年各属因災緩帯地粮銀
　八萬六千七百餘兩改折銀九千一百餘兩屯粮六
　萬三千餘石並著加恩於本年起限再分作三年帯
　徴俾民力益舒得資耕耨用稱愛養黎元至意該部
　遵諭速行
　　　乾隆三十年正月初二日
　上諭内閣曰今春朕㳟奉
皇太后安輿四巡江浙東南黎庶望幸情殷宜布渥恩用
　　光盛典前此三經臨幸恩㫖疊頒所有江南省積欠
　　地丁等銀蠲免至二百餘萬兩維時地方大吏率多
　　遵循舊例例所應蠲者不論災熟積欠並予豁除而
　　於因災緩帯之項其中有例不准蠲者轉未獲一體
　　邀恩於情理未為允協因思成熟地畝當年出産本
　　豊自不難踴躍輸将年清年欵其陳積未完者實不
　　免預覬恩膏有心觀望若因災停緩之糧勢由嵗歉
　　不齊致滋逋負初非玩户抗延之比今翠華所過慶
　　典聿修而此等祲薄窮黎未䝉濊澤朕心實為軫念
　　著加恩将江蘇安徽乾隆二十五年以前節年因災
　　未完蠲剩河驛俸工等欵並二十六七八三年因災
　　未完地丁河驛等欵以及二十八年以前節年因災
　　未完漕項暨因災出借籽糧民糧民借備築堤堰等
　銀一百四十三萬餘兩又籽種口糧内米麥豆榖十
　一萬三千餘石概予蠲免至浙江一省額賦本較江
　南為少其積欠亦属無多著将乾隆二十六七八三
　年因災未完地丁銀兩並二十七年屯餉沙地公租
　二十六七兩年未完漕項等銀一十三萬二千五百
　餘兩又二十八年借給籽本榖一萬三千七百餘石
　加恩悉行蠲免以均恵澤該督撫等其董率所属實
　力詳查妥辦副朕嘉予元元至意倘有不肖胥吏従
　中舞弊影射侵漁察出即與嚴叅従重治罪該部遵
　諭速行
　　乾隆三十年正月十七日
上諭内閣曰朕此次巡幸江浙所有經過直𨽻山東地
　方本年應徴地丁錢糧俱著加恩蠲免十分之三該
　督撫等務董率属員實力奉行俾小民均沾實恵副
　朕愛養黎元之至意
　　乾隆三十年正月十八日
上諭内閣曰直𨽻連嵗收成豐稔民間盖蔵自應充裕
　但従前因災未完積欠新舊並徴尚恐難於完納兹
　當鑾輅南巡道經畿輔體察民隠用沛恩膏以廣慶
　澤著加恩将直𨽻各属自乾隆十九年至二十五年
　舊欠並二十六年未完緩徴銀共三萬二千四百年
　兩米榖豆共三百五十餘石一體豁免該督其實力
　稽察妥協辦理俾閭閻並霑實恵稱朕疊沛渥恩至
　意該部即遵諭行
　　乾隆三十年正月二十四日
上諭内閣曰朕清蹕時巡道經山左昨已特沛恩膏降
　㫖将所過地方本年額賦蠲免十分之三東省連嵗
　豐稔民氣恬熙朕攬轡所覩深為欣慰但念該省尚
　有積年欠項皆係従前無力輸将所致若按限催科
　仍恐稍有拮据著加恩将濟南武定兖州曹州東昌
　等府属乾隆二十六七兩年未完因災緩徴地丁暨
　民借麥本牛具等銀六萬二千九百五十餘兩又濟
　　南武定兖州東昌曹州沂州等府属乾隆十二年至
　　二十七等年未完因災緩徴暨民借年乆常平倉榖
　　七萬五千四百四十餘石概行豁免俾閭閻益資饒
　　裕該撫其善體朕意率属實力奉行務期膏澤下施
　　均沾實恵該部即遵諭行
　　　乾隆三十年二月初七日
　上諭内閣曰朕㳟奉
皇太后安輿四巡江浙啟鑾之前已特頒恩㫖将該二省
　　積年緩帯未完銀糧全行豁免兹當入疆伊始宜敷
　　愷澤以昭盛典所有江南浙江水陸經過地方本年
　　額賦俱著加恩蠲免十分之五該督撫等其率属實
　　力妥辦稱朕觀民行慶至意該部遵諭即行
　　　乾隆三十年二月初九日
　上諭内閣曰宿遷一帯地方濵河沮洳土瘠民貧従前
　　巡幸所經毎深軫念兹入疆咨省見閭閻氣象較前
　　頗覺寛舒攬轡之餘用深欣慰昨已降㫖免經過州
　縣額賦十分之三因念陸路經行一切灑道清塵較
　水程倍為勞勩雖按名給值絲毫不以累民而百姓
　踴躍赴公瞻依恐後其情尤堪嘉悦著加恩将現在
　經過之宿遷桃源清河暨回鑾時所過之銅山等四
　縣本年應徴地丁銀兩蠲免十分之五該督撫其率
　属實心經理俾盖蔵益資饒裕元氣大復共樂恬熙
　以副朕加恵愛養之至意該部遵諭速行
　　乾隆三十年二月十六日
上諭内閣曰朕此次南巡啟鑾前已降㫖将江蘇省厯
　年災緩節欠一百四十餘萬兩概行豁免並於入疆
　之初諭将經過地方本年額賦蠲免十分之三宿遷
　等縣地土素稱瘠薄特免十分之五以示體恤今自
　渡淮而南見羣黎歡迎道左愛戴有加因念江蘇為
　財賦重地頻嵗屢獲豐稔維正之供諒無拮据但所
　免災欠一項蘇松各属不及淮徐之多恩施未能徧
　逮即駐蹕處所将來更沛恩膏亦止省㑹數縣其餘
　各屬尚未一體均沾著再加恩將江蘇布政使所屬
　各州縣乾隆二十八年以前熟田地丁雜欵未完銀
　四萬一千六百餘兩一體概行豁免並將江蘇經過
　地方本年錢糧均免十分之五俾閭閻益資殷阜共
　樂昇平副朕加恵無已至意該部遵諭速行
　　乾隆三十年閏二月初三日
上諭内閣曰朕巡幸江浙啓鑾之初降㫖將江浙二省
　累年積欠銀糧全數豁除而浙省所免之數較之江
　省尚少兹當入疆伊始疇咨民瘼該省尚有未完欵
　項著再加恩將浙江省乾隆二十六七八等年積欠
　未完漕項及仁和袁浦等塲未完竈課銀一萬八千
　六百餘兩二十四六七八等年因災緩帯積欠未完
　南米及借給各塲竈户倉米一萬八千九百餘石二
　十六八兩年錢塘諸暨玉環等㕔縣借給農民緩徵
　穀及因災緩徵租穀一萬六千九百餘石概行蠲免
　該督撫等其率屬實力奉行務俾恩膏下逮稱朕恵
　愛黎元至意該部遵諭速行
　　乾隆三十年閏二月初四日
上諭内閣曰朕翠華南幸始莅浙境念該省所免積欠
　較江省獨少且於未奉恩㫖以前復有續完之項民
　情可謂急公因命悉查積年未完各項無論於例應
　蠲與否盡予豁除以紓民力至清蹕所經前已降㫖
　蠲本年十分之三昨巡厯江省復念淮徐各屬地瘠
　民貧江淮以南人知愛戴凡水陸經行州縣加免十
　分之五浙省雖郵頓無多而除道清塵亦足覘閭閻
　歡感兩省皆係赤子誠求懐保厥視維均著再加恩
　將浙江經過地方本年應徵錢糧概免十分之五俾
　羣黎普沾膏澤益慶阜恬副朕入疆施恵至意該部
　即遵諭行
　　同日
上又諭内閣曰朕稽古省方四莅江浙已降㫖將經過
　地方本年額賦豁免十分之三而省㑹駐蹕之地加
　恩更宜優渥其將江南之江寧蘇州浙江之杭州附
　郭諸縣本年應徵地丁銀兩概予豁免用宣慶恵該
　部遵諭速行
　
　
　
　
　
　
　
　
　
　
　
　
欽定南巡盛典卷三十二
欽定四庫全書
欽定南巡盛典卷三十三
蠲除
　　乾隆四十五年正月十二日
上諭内閣曰朕巡幸江浙省方觀民鑾輅所經宜施渥
　澤用普春祺所有經過直𨽻山東地方本年應徴地
　丁錢粮俱著加恩蠲免十分之三該部即遵諭行
　　乾隆四十五年正月十三日
上諭内閣曰朕清蹕時巡道經畿輔昨已特沛恩膏將
　所過地方本年額賦蠲免十分之三直省昨嵗豐稔
　民氣恬熙朕心深為欣慰苐念該省尚有節年欠項
　皆因從前被災較重時出借今若按律催科民力恐
　不無拮据著再加恩將順徳廣平大名天津四府屬
　所有積年因災出借常平倉榖八萬四千八百餘石
　折色銀九萬八千七百餘兩屯粮豆榖一千二百四
　十三石零概予蠲免該督其實力稽察妥恊辦理俾
　閭閻均沾實恵該部即遵諭行
　　乾隆四十五年正月二十日
上諭内閣曰朕清蹕時廵道經山左昨已特沛恩膏降
　㫖將所過地方本年額賦蠲免十分之三兹當入疆
　伊始疇咨民瘼該省尚有未完欵項着再加恩將山
　東省乾隆四十二三四等年歴城等二十一州縣因
　灾緩徵未完地丁銀十三萬四千四百餘兩臨清等
　七州縣因灾緩徵未完常平穀二萬六千三百餘石
　社穀二千四百餘石麥種合榖三千二百餘石概予
　豁免該撫其善體朕意率屬實力奉行俾閭閻均霑
　實恵副朕恵愛黎元用普春祺至意該部即遵諭行
　　乾隆四十五年二月初五日
上諭内閣曰朕因東南黎庻望幸情殷爰舉舊章五廵
　江浙兹當入疆伊始慶澤宜敷所有江南浙江水陸
　經過地方本年應征地丁錢粮俱着加恩蠲免十分
　之三該部即遵諭行
　　同日
上又諭内閣曰朕翠華南幸慶典時行蹕路所經已降
　㫖將直𨽻山東二省累年積欠銀粮概予蠲除江省
　為財賦重地兹入疆伊始渥澤宜覃著加恩將江寧
　藩司所屬自乾隆十一年至四十四年積欠及灾緩
　共未完銀四十五萬二千餘兩未完米十七萬二千
　餘石蘇州藩司所屬自乾隆三十九年至四十三年
　灾緩未完地丁屯折漕項學租銀二萬三千九十六
　兩未完灾緩漕粮漕項兵粮米十二萬九千八百九
　十餘石又安徽藩司所屬自乾隆四十三年以前積
　欠灾緩地丁漕項等欵共未完銀四十萬七百餘兩
　未完米麥榖九萬七千六百餘石俱全行豁免用敷
　愷澤副朕行慶施恵之至意該部即遵諭行
　　乾隆四十五年二月初八日
上諭内閣曰朕此次南廵勤求民隠翠華所過慶典時
　行而兩淮竈户僻處海濵生計殊屬艱苦所有乾隆
　三十九四十四十二四十三等年各場因災帶徵遞
　緩各未完銀三萬五千六百二十四兩零著加恩普
　行豁免以示恵澤
　　乾隆四十五年二月初九日
上諭内閣曰朕廵行江浙取道維揚因念兩淮竈户生
　計勞苦業經降㫖將節年未完應徵積欠銀三萬五
　千餘兩全行豁免以示恵恤其兩淮啇衆踴躍抒忱
　並應一體加恩俾霑慶澤所有應還川餉項内尚有
　未繳銀一百二十萬兩著加恩全行豁免又兩淮商
　人歴綱提引餘利項内庚子年限應完銀二十七萬
　六千餘兩並著展限遞緩一年俾淮揚商衆益資饒
　裕該部即遵諭行
　　乾隆四十五年二月十五日
上諭内閣曰朕廵幸江浙已經降㫖將經過地方本年
　額賦蠲免十分之三而省㑹駐蹕之地加恩更宜優
　渥着將江南之江寧蘇州浙江之杭州所有附郭諸
　縣本年應徵地丁錢粮概予豁免俾近光黎庶無事
　輸將共享盈寧之福該部即遵諭行
　　乾隆四十五年二月三十日
上諭内閣曰朕展義言廵順時行慶浙省輦路所經本
　年應徴地丁錢粮已先降㫖蠲免十分之三兹當入
　疆伊始用宜更沛新恩俾資樂利所有該省歸安等
　縣緩征未完地丁漕白各欵銀五萬三千九百餘兩
　零並歸安等三縣緩征未完南米四千七百餘石仁
　和等三縣未完民借榖一萬八千二百餘石均著加
　恩一併豁免以紆民力該督撫等其董率各屬實力
　奉行稱朕愛恵黎元至意該部遵諭速行
　　乾隆四十九年正月二十一日
上諭内閣曰朕廵幸江浙省方觀民鑾輅所經宜施渥
　澤用溥春祺所有經過直𨽻山東地方本年應徴地
　丁錢粮俱著加恩蠲免十分之三該部即遵諭行
　　乾隆四十九年正月二十二日
上諭内閣曰朕清蹕時廵道經畿輔昨已特沛恩膏將
　所過地方本年額賦蠲免十分之三第念該省尚有
　積年欠項皆因從前偶被偏災較重地方隨時出借
　今若按限催科民力恐不無拮据著再加恩將順天
　保定河間天津正定順徳廣平大名宣化遵化趙州
　深州等十二府州屬未完積年因災出借倉榖一十
　五萬五千二百四十石概予豁免該督其實力稽查
　妥協辦理俾閭閻均霑實恵該部即遵諭行
　　乾隆四十九年正月三十日
上諭内閣曰朕清蹕時廵道經山左昨已特沛恩膏將
　所過地方本年額賦蠲免十分之三兹當入疆伊始
　疇咨民瘼該省尚有未完欵項著再加恩將山東省
　利津霑化等二十一州縣衛因災出借籽種牛具銀
　十一萬八千六百一十九兩零並因災出借倉榖十
　萬一千一百餘石概予豁免該撫務須率屬實力奉
　行俾閭閻均沾實恵副朕行慶施恵有加無已之至
　意該部即遵諭行
　　乾隆四十九年二月十六日
上諭内閣曰朕因東南士庶籲幸情殷且河工海塘以
　次告竣一切善後機宜均湏親臨指示爰循舊典六
　廵江浙兹當入疆伊始慶澤宜覃所有江南浙江水
　陸經過地方本年應徴地丁錢粮俱著加恩蠲免十
　分之三該部即遵諭行
　　同日
上又諭内閣曰朕翠華南幸慶典時行蹕路所經已降
　㫖將直𨽻山東二省因災積欠銀米概予蠲除江省
　為財賦重地兹入疆伊始渥澤宜覃著加恩將江寧
　藩司所屬積欠地丁漕項等欵未完銀三十六萬七
　千五百十兩零民借籽種口粮未完銀一十五萬一
　千九百五十九兩零漕粮漕項等欵未完米麥豆一
　十八萬九千七百二十六石零蘇州藩司所屬地丁
　漕項等欵未完銀四萬五百五十四兩零民借籽種
　口粮未完銀一千二百四十八兩零漕粮漕項等欵
　未完米豆三萬八千九百六十四石零安徽藩司所
　屬地丁等項未完銀三十七萬三千二百十一兩零
　民借籽種口粮未完銀六萬一千九百兩零漕倉等
　項未完銀八萬三千一百六十三兩零漕粮漕項等
　欵未完米麥豆六萬五千七百四十餘石零俱著全
　行豁免用敷愷澤副朕行慶施恵之至意該部即遵
　諭行
　　乾隆四十九年二月十七日
上諭内閣曰朕翠華南幸周咨民隠渥澤覃敷蘇州藩
　司所屬地丁漕項公田餘租等欵積欠銀粮業經概
　予蠲除因思呉縣公田已與民田一例交納條銀漕
　米並加徴義租嗣因該縣有積年無着田糧復於公
　田徴收餘租米二千二百二十餘石抵補無著虚糧
　七百餘石外尚餘米一千四百餘石留為該縣地方
　公用歴年均有拖欠民力未免拮据自應特沛恩施
　俾閭閻永資樂利所有該縣無著田粮除照舊於此
　項餘租徵收抵補其留備地方公用應徴米一千四
　百餘石著加恩永免徴收以示省斂恵民有加無已
　之至意該部即遵諭行
　　乾隆四十九年二月二十六日
上諭内閣曰朕廵幸江浙已降㫖將經過地方本年額
　賦蠲免十分之三而省㑹駐蹕之地恩膏更宜優渥
　著將江南之江寧蘇州浙江之杭州所有附郭諸縣
　本年應徴地丁錢粮概予豁免俾近光黎庶無事輸
　將益享盈寧之福該部即遵諭行
　　同日
上又諭内閣曰朕翠華南幸取道維揚兩淮商衆踴躍
　抒忱自應特沛恩膏俾霑慶澤所有該商等未完提
　引餘利銀一百六十三萬二千七百七十四兩零著
　加恩全行豁免俾淮揚商衆益資饒裕該部即遵諭
　行
　　乾隆四十九年二月二十八日
上諭内閣曰朕此次南廵勤求民隠翠華所莅慶典時
　行因念兩淮竈户僻處海濵亦應一體加恩俾得均
　沾渥澤所有乾隆四十五四十六等年各場因災帶
　徴遞緩未完銀七千九百餘兩著加恩全行豁免以
　光恵澤
　　乾隆四十九年三月十二日
上諭内閣曰朕翠華莅浙愷澤覃敷前已降㫖將經過
　地方本年額賦蠲免十分之三竝省城駐蹕之仁和
　錢塘二縣本年應徴地丁錢粮概予豁免今入疆伊
　始周諮民隠再沛恩綸所有杭州嘉興湖州三府屬
　本年應徴地丁錢粮共一百九萬餘兩著再加恩普
　免十分之三俾近光黎庶益享盈寧以副朕省方問
　俗施恵閭閻有加無已之至意
　　乾隆四十九年閠三月初四日
上諭内閣曰朕鑾輅時廵普施慶恵前長蘆山東商衆
　踴躍抒忱自應一體加恩俾沾渥澤所有長蘆應徴
　引課銀四十九萬餘兩山東應徴兩年引課銀三十
　六萬餘兩俱著加恩分作八年帶徴俾商力益資饒
　裕該部即遵諭行
　
　
　
　
　
　
　
　
　
　
　
欽定南巡盛典巻三十三
欽定四庫全書
欽定南廵盛典巻三十四
蠲除
　　乾隆二十二年六月二十六日江蘇布政使託恩
　　多奏言竊查本年㳟逄
鑾輅南廵
恩綸疊沛蠲賚頻仍已屬淪肌浹髓復於
聖駕經過之句容等十四州縣並去秋歉牧之清河等
　　六州縣以及
駐蹕之江寜五縣将本年地丁錢糧分别蠲免三分五
　　分以及全行豁免仰見
嘉恵子來更屬有加無已之
殊恩也(臣/)伏思
皇上軫念民依政先貧乏且
經臨之處絲粟不以擾民在田多大户非名列縉紳即
　　席豐履厚衣租食税垂及百餘年即今乾隆二十
　　一年以前之地丁十年以前之漕項凡有積欠悉
　　邀
恩免已不下二百餘萬田多則積欠自多一經邀免其
　　所以仰沐
天恩者較之小户不啻什伯其倍今欽奉
俞㫖恩蠲三分五分並全免之地丁猶得與貧乏小户
　　共霑
恵澤更且獨受其豐揆之縉紳富戸恐亦自慚非分也
　　(臣/)愚昧之見竊謂與其並蠲於大户莫若先儘小
　　戸錢糧全行蠲免省一嵗之追呼裕四時之耕作
　　億萬貧黎更為頂戴
深仁於罔極合無仰懇
皇上天恩俯准仿照乾隆四年前督臣那蘇圗
　奏准全蠲五錢以下小户之例稍為變通将應蠲三
　　分之州縣将三錢以下之小戸全行蠲免應蠲五
　　分之州縣将四錢以下之小戸全行蠲免其蠲剩
　　之數再以三錢四錢以上至三兩四兩以下之中
　　户分别扣蠲至全免五縣之地丁其中尚有例不
　　並蠲之耗羡等銀並請
聖恩攤入五兩以上之大户按田徴收五兩以下之小
　　户竟行全免究之大户邀免之賦尚倍多於小戸
　　總在
皇恩雨露涵濡之中並無偏倚不均之處如䝉
恩允仰懇
勅下督撫二臣督同(臣/)乗此停徴之時分飭州縣核定
　　扣蠲定數造冊申送臣躬親核實轉呈督撫奏
聞咨部一靣飭令州縣刋明易知由单給發各糧戸以
　　便啟徴輸納仍不許假手書胥以滋花分勒索諸
　　弊似此辦理臣非不知經徵州縣多此稽查扣報
　　之繁但事茍有益於民生豈敢任其避難就易仰
　　負
皇上念切民依無微不届之至意用敢敬獻芻蕘奏入
上諭曰託恩多奏南廵經過駐蹕及去秋歉收各州縣
　恩蠲本年地丁錢糧先儘小户分别蠲免一摺所奏
　甚是江省乾隆二十一年以前之地丁十年以前之
　漕項積欠頗多前經降㫖概予豁除此等積欠多屬
　大户業已邀恩格外現在恩蠲本年地丁大户少佔一
　分則小户多受一分之益自應照議查辦愛必逹已
　補授雲貴總督陳宏謀尚未到任著将原摺抄寄尹
　繼善令其細心核實辦理
　　乾隆四十五年七月十八日江蘇廵撫呉壇奏言
　　切照今春㳟逄
翠華南廵
皇上特沛
㤙綸将江蘇省厯年積欠災緩各項銀米概予蠲免小
　　民感沭
鴻慈靡不淪肌浹髓臣等現在飭令江蘇兩藩司将所
　　屬未完應蠲銀米於去冬奏報截數之後至今春
　　欽奉
恩㫖之時又有續完若干應免數内扣除核實造冊另
　　行遵
㫖題豁外兹查有呉縣公田餘租積欠一項縁該縣向
　　有公田一萬二千五百餘畝原係明嘉靖年間夲
　　地富民捐置其承種民戸除完納地漕等項銀米
　　之外嵗收租息以為添補漕運之費自入我
　朝以來此項公田應完租息民間久未完納迨乾隆
　　三十一年八月經前撫臣明徳據呉縣知縣介玉
　　濤查出碑據
　奏明将此項公田毎年應徴餘租米二千二百二十
　　七石逓年抵補呉縣迯亡無著錢糧之外嵗餘米
　　一千數百石留為該縣地方公用等因厯年遵照
　　存留即作該縣嵗修河渠等項公用足敷動支嵗
　　有餘剩随時報部在案祗因此項餘租有類民間
　　租息並非正賦亦不入正項報銷偶遇歉收之年
　　悉照應徴原額定數催徴並不按照灾分辦理以
　　致嵗有逋欠而向来毎遇
恩㫖亦從未援請蠲豁計自乾隆三十二年起至四十
　　三年止共積欠餘租折色銀一萬九百八十九兩
　　五錢七分七釐逐欵清釐均係實欠在民並無官
　　侵役蝕情弊伏思江省正項錢糧一切灾緩積欠
　　俱已仰沭
殊恩普行豁免而此項餘租舊逋因係租欵轉未能與
　　正賦一體邀
恩蠲除恐将來欠項日多益増民累且與現在恭辦
恩㫖之案亦未畫一臣等愚昧之見可否仰懇
皇上天恩将此項公田餘租積欠附入本年
恩蠲案内一體蠲免俾民欠租息與民欠正賦同沭
膏澤庶不致稍有向隅並請嗣後如遇歉收之年亦照
　　别項民田之例一體勘明灾分将應完租息随同
　　該縣正賦一律蠲緩以昭
聖慈公普同仁之至意奏入
上諭曰著照所請行該部知道
　
　
　
　
　
　
　
　
　
　
　
　
　
欽定南廵盛典巻三十四
欽定四庫全書
欽定南巡盛典卷三十五目録
　河防(一/)
　欽定四庫全書
　欽定南巡盛典卷三十五
　　河防
　　　(臣/)等謹按周頌般言允猶翕河敷天裒對而時邁舉懐
　　　柔之盛亦河為稱首誠以四瀆莫大於河制備時巡則
　　　敷土恵民澤國益資利顧近世治河之法不外乎以隄
　　　束水以水刷沙而尤莫善於以水治水河治而江淮湖
　　　澤無不治所關於民生漕運者非淺鮮也溯自
聖祖仁皇帝六幸江南
指示興修河湖循軌
世宗憲皇帝特頒帑幣増築高堰諸工立法極為詳備
　皇上睿謨廣運丕纘
前功六駕
　鑾輿
　親授方略炳燭於㡬先疇咨於事後者固紀載所不勝
　　　書而臚舉其要則如十六年之添建淮安城外石
　　磡加増洪湖智信二壩閉天然閘定過水誌二十
　　二年之疏濬荆山橋水加築徐州石工二十七年
　　之落低金灣壩尺寸挑濬駱馬諸湖渠三十年之
　　増設清口木龍培濬常鎮圩汊綱舉目張釐然就
　　理迨至四十二年陶莊引河告成清水永無倒灌
　　而四十五年四十九年又叠邀
臨視於舊堤腹則用土填實於九里崗則别開引渠於
　　徐城則加高石工於高堰則改磚為石他如二套
　　外之修補縷堤雲梯關外之不必建閘江南錢家
　　港之便民河山東運河之修補堤埝並次第施工
　　一勞永逸
勤求於
法宫宵旰之中而觀成於
雲旱巡行之候
　祇貺屢昭百神奉職河湖翕治糧艘遄輸億萬年無
　　疆之利濟洵為摹繪叙述之莫能罄者已謹志河
　　防第四
欽定四庫全書
欽定南巡盛典卷三十五
　河防
　　乾隆十六年二月十四日
上諭内閣曰朕經過淮安見城北一帶内外皆水雖有
　土堤為之防禦而人烟凑集之區設經異漲其何以
　堪甚覺怵然亟應改建石工以資保障著總河髙斌
　等㑹同總督黄廷桂確勘詳估及時建築毋忽
　　乾隆十六年四月初六日
上命軍機大臣傳諭河道總督髙斌曰朕閲視髙堰山
　盱工程沿堤桞株稀少著於堤面堤坡寛空之處多
　為栽種該官員加意培植俾之暢茂庶堤工既資鞏
　固而工料亦得有備該總督即遵諭行
　　乾隆十六年四月初十日
上諭内閣曰洪澤湖上承清淮泗潁諸水滙為巨浸所
　恃以保障者惟髙堰一堤天然壩乃其尾閭伏秋盛
　漲輒䦕此壩洩之而下游諸州縣胥被其患冬月清水勢
　弱不能刷黄往往濁流倒灌在下游居民深以䦕壩為懼
　而河臣轉藉為防險秘鑰二者恒相持朕南巡親臨髙堰
　循堤而南越三滚壩至蔣家閘周覽形勢乃知天然壩斷
　不可䦕夫設堤以衛民也堤設而民仍被其災設之何用
　若苐為掣流緩漲自保上游險要各工而隣國為壑田廬
　淹没弗復顧惜此豈國家建立石堤保䕶生靈本意耶為
　河臣者固不當如此存心也天然壩當立石永禁開放以
　杜絶妄見近者河督大學士髙斌副總河巡撫張師載於
　䦕天然壩之說亦深以為非而請於三滚壩外増建石滚
　壩以資宣洩朕親臨閲視謂増三為五即以過水一二
　尺言之向過三尺者即為五尺向過六尺者増而至
　丈是與天然壩名異實同人必有議其巧避䦕壩之
　名而隂襲其用者自當為之限制上年滚壩過水三
　尺五寸天然壩仍未䦕放應即以是為準俾五壩石
　面髙下維均以仁義禮智信為之次仁義禮三壩一
　如其舊智信二壩則於石壩之上加封浮土必仁義
　禮三壩已過水三尺五寸猶不足以減盛漲則啟智
　壩之土仍不減乃次及於信斯為節宣有度較之開
　天然壩之一往莫禦者懸殊矣再高堰石堤至南滚
　壩以南舊用土工石堤有首無尾形勢不稱應自新
　壩北雁翅以北一律改建石工南雁翅以南至蔣家
　閘水勢益平則石基甎甃如此方首尾完固屹如金
　湯永為淮揚利賴至洪湖束水藉以刷黄而上游宿
　虹鳯潁諸邑嵗被水患議者謂洪湖盛漲諸邑先被
　其災洩洪湖仍於上游無補自朕觀之漲減則上游
　之漫溢者亦減此固在封疆大吏於未被水時先事
　綢繆而司水土者亦未可以閭閻休戚非已職掌所
　在而専以束水保堤為得計也河工宿弊不可枚舉
　而無益之費尤多或明知無用而因循弛廢或隂以
　為利而妄事興修高斌張師載於此雖能持正如茆
　家圩頭二草壩固已廢所當廢而此外無益之費即
　　以朕巡視高堰一壩之内已不勝屈指數然屬員已
　　議其不發帑不興工矣朕觀河臣管領河漕數千里
　　民命所繫視督撫綏緝一二省者為難冐渉風雨守
　　䕶隄防亦視督撫坐辦案牘者為勞而督撫職在刑
　　名錢榖事有實據是非難掩河臣遵守章程可以福
　　命茍安無事則其任較易歴年河臣不乏表表尸祝
　　之軰而糜帑養患有罪無功其識機宜得闗鍵實著
　　功効者幾人哉果使全不興工則置民瘼於不問河
　　臣幾於虛設固無此政體如其糜脂膏以擲虛牝則
　　蠧弊之最巨者總之河不可不治而勿循其虚名工
　　不可不興而必歸於實用斯為至要昔我
皇祖聖祖仁皇帝屢幸南河
躬親指示平成睿略萬世永賴朕何能仰企一二即經臨
　　視有所籌畫亦不敢自信為必不可易惟愛養黎元
　　揆理度務崇實敦本兢兢業業之衷可共白耳將此
　　詳悉宣諭中外臣民其庀材興工一切應行事宜河
　臣㑹同督臣按例確估具題
　　乾隆二十二年正月初三日
上命軍機大臣傳諭白鍾山等曰據白鍾山等奏稱濟
　寧迤南積水未消請緩開汶河大壩保䕶縴道民田
　並數咨江南河臣疏濬下游茅村河荆山橋之彭家
　河以及猫兒窩墊高處所等因一摺前據署山東巡
　撫楊應琚奏荆山橋河身淤淺出水甚少以至滕嶧
　等縣積水難以宣洩等語曽經降㫖令白鍾山親往
　悉心查勘奏聞辦理山東江南連界處所積水未消
　亟宜相度疏濬現在尹繼善愛必逹經理南巡差務
　兼有交辦承審事件於河工事務不能兼顧所有白
　鍾山等奏内緩䦕汶壩及疏濬下游等事即著白鍾
　山親往確查妥協辦理其南河文武官員均一體聴
　其調遣不必更分疆界總期於運道民生兩有禆益
　　乾隆二十二年二月二十一日
上命軍機大臣傳諭白鍾山等曰據白鍾山張師載所
　奏淮徐湖河疏築事宜一摺其所稱河身淤淺之處
　切難挑渠並増築堤工及堵築北岸支河以防冲刷
　奪溜二條實為此時第一要工自應急為籌辦而駱
　馬湖居六塘河之上游受水既多湖隄殘缺必應修
　築堅厚方足以資捍禦以朕視之亦非可緩之事也
　若謂工程派委乏員不獨安徽州縣佐貳可以檄調
　即河南山東二省佐貳官亦何不可酌調者而宿遷
　一帶貧民甚多朕車駕經臨得之目覩則以工代賑
　在工程既不致稽延於窮黎更屬有益亦何無人應
　募之足慮耶荆山橋挑濬工程現有侍郎夢麟在彼
　督辦頃據張師載奏稱人夫雲集竣工自易其淮徐
　湖河各工白鍾山嵇璜身任總河自當悉心商辦現
　又令高晉前往㑹同辦理張師載雖赴濟寧但運河
　現無可辦之事自當仍來荆山橋駱馬湖等處伊等
　當同體朕軫念民生至意公同酌議每最要處分一
　人獨任其事同時並舉而分任之中又宜和衷共濟
　聯為一體不可稍存自了之意當使各處只如一處
　而諸人只如一人方見伊等實心出力不負朕之倚
　任也已於摺内批諭可再詳悉傳諭知之
　　乾隆二十二年二月二十二日
上諭内閣曰淮徐湖河各工億萬民生攸擊朕宵肝憂
　勤時殷軫念頃者翠華南邁再莅江南於清黄交滙
　處及高堰石工雖已親臨閲視而徐州一郡地處上
　游南北兩岸相距甚廹逺承陜豫諸水一遇盛漲時
　有潰決之患是以特命白鍾山張師載嵇璜高晉前
　往確勘形勢妥速籌辦俾城垣民舍永獲安全今據
　白鍾山等奏於河身淤淺之處切灘挑濬並増築隄
　工及堵築北岸支河為南北分籌之議夫河工一事
　自石林口之漫溢張家馬路孫家集之冲奪黄流勢
　弱不能刷沙直趨致河底沙停大溜側注其受病已
　非一日為今之計舍此亦别無良䇿朕巡省所至首
　在勤民而河湖要工所闗尤鉅一切應濬應築奏牘
　　批答自不如親臨相度又得以隨䖏指示也擬於回
　　鑾渡淮後由順河集前往徐州即由徐州取道至山
　　東之曲阜展謁
　孔林用伸仰止之忱
皇太后鑾輿仍由順河集先至泰安府之靈巖山駐蹕所
　　有自宿遷至徐州及山東一帶營尖道路俱務從簡
　　約但取足供行走頓宿而已不必過求齊備以副朕
　　厪念民瘼親閲河工之本意
　　　乾隆二十二年二月二十七日
　上諭内閣曰前因淮徐湖河工程闗係億萬生靈是以
　　降㫖於回鑾時親往閲視其一切道路營尖已令愛
　　必逹前往辦理所有辦差之員應自蘇州帶往沿河
　　辦工之員斷不可復令辦差庶得専一在工迅速集
　　事倘致顧此失彼于河工稍有遲悞殊非朕軫念河防
　　之意至於米糧草豆不必多為儲偫將來隨
皇太后鑾輿行走各官兵仍由原路至靈巖此外各部院
　衙門亦俱令由原路先至曲阜等候即應隨往徐州
　侍衛官兵𦂳要差使之人亦僅令足供本職現在酌
　定數目另行寄知該撫不必過為張羅也至毛城舖
　離徐城不逺亦當就近閲看道路營尖亦略為除備
　一併傳諭愛必逹知之
　　乾隆二十二年三月二十九日
上命軍機大臣傳諭夢麟等曰張師載奏稱南陽至韓
　莊之淹漫縴道俱用草土填築高出水面二三尺糧
　船銜尾前進並無阻礙等語運河之水雖較黄河未
　見加長但現今荆山橋既已疏通則彼處積水直趨
　南下恐運水復有長發治河之道有疏必有洩既已
　疏其上流而不洩其尾閭則水無所歸勢必有泛濫
　之虞矣著即傳諭夢麟白鍾山張師載高晉等速行
　共為商酌將㣲山湖六塘河以下應行洩放之處預
　為籌度即速疏濬先事預防無滋後患仍著一面辦
　理一面即行奏聞將此傳諭伊等知之
　　乾隆二十二年四月初三日
上命軍機大臣傳諭圖爾炳阿曰前據夢麟等奏蔣家
　營支河需用物料移咨豫東之曹儀等㕔將本年貯
　備者撥運協濟昨經張師載奏報已遣官役管送但
　現在該處需用甚亟張師載現又在徐州工所著即
　傳諭圖爾炳阿速飭委員迅將所運物料催䟎南下
　即赴工所毋得稍有濡遲
　　乾隆二十二年四月初四日
上諭内閣曰河工為運道民生所繫朕宵旰憂勤時深
　厪念兹者翠華南幸於高堰清口及徐州等處工程
　親臨閲視並與司河務諸臣詳加籌酌現今伏汛將
　屆且近河皆積歉之區貧民甚多以工代賑於窮黎
　有益而於工程亦易集事白鍾山身任總河工務自
　其専責但以目今時勢所有應疏應築事宜同時並
　舉朕意分任大臣以専其事當可速収實效黄河至
　徐州漸窄北岸蘇家山一帶又復廹束大溜近城石
　壩誠為最要從前已有者應加幫以培其勢從前所
　無者應接築以重其防著尚書劉統勲率該道王鴻
　勲錢度善為經理加𦂳督催務於伏汛前竣工以資
　防䕶而備料集事尹繼善亦不得辭其責其六塘河
　以下為沂沐諸水下游現有餘潦停積桃源宿遷諸
　縣阻黄臨運為堤堰所隔積水無由宣洩窪地多成
　巨浸農民失業堪憫或應添建滚壩或應酌建涵洞
　或䦕導溝渠瀦為陂澤水減一分則民間受一分之
　益著侍郎夢麟率該道呉嗣爵同知李宏等速行確
　勘次第妥協辦理至下河高寳諸湖之水入江入海
　各有分途小港支渠排比行列但或淤或淺以致水
　無所歸不特沿海興鹽七邑被其患而高寳首當其
　冲城垣廬舎亦重為可慮當使近江者入江近海者
　歸海條理井然深通暢逹不致泛濫田畆則所全實
　多嵇璜前奏請於昭闗設滚壩一座滚壩之下復䦕
　支河南闗舊壩改建滚水石壩此項工程並一應支
　河即著嵇璜率同何煟董其事諸臣當仰體朕焦勞
　至意諸事公同商酌和衷共濟聨為一體毋稍分畛
　域各持意見盖治河非他政務可比非卓識逺慮明
　於全局又不執已見廣咨博採而能應機決䇿其委
　用河汛員弁則一本大公好惡毫無偏狥備此數者
　庶或有濟顧安得斯人而受之重任耶且所興建埽
　壩各工率以意増益一經准建嵗嵗加修其以險化
　平停止者百不一二此或因河臣沿襲因循漫不省
　視更或故留為河員養贍計所謂帑歸實用者固如
　是乎即欲為河員計與其留此無用之工何不移之
　有用之地亦可資其搶䕶不致潰决成災此皆不能
　慮患於事先惟求茍免於無事一經决裂雖悔何追
　此司河務諸臣所當銘刻提撕奉為烱戒也徐城南
　北各工現今培厚加高者仍令張師載高晉分辦務
　於四月完竣後交白鍾山収工各回本任現今各工
　應需一切物料並著㑹同總督尹繼善巡撫愛必逹
　高晉等酌辦其有需豫東二省協濟者即行知圖爾
　炳阿鶴年隨時撥運總期迅速鳩工疏瀹得宜於運
　道民生兩有裨益以副朕慎重河防至意
　　乾隆二十二年五月初九日
上諭内閣曰朕此次南巡親涖河工相度險要指授在
　工諸臣并特派侍郎夢麟㑹同總河白鍾山疏荆山
　橋一帶總河張師載巡撫高晉協辦徐州府黄河兩
　岸堤工其徐州䕶城石工則委之副都御史徳爾敏
　下河諸工則委之副總河嵇璜六塘河以下各工復
　委之侍郎夢麟分任責成各有専屬凡以為積嵗被
　災羣黎籌疏洩之方捍禦之䇿者宵旰糜寧冀収實
　濟業經屢頒明㫖矣近據山東巡撫鶴年奏報山東
　之金鄉魚臺等州縣未涸地畆尚有一千餘莊因思
　此地積潦再經伏雨秋霖將益苦汎溢而上江之宿
　虹靈璧等處河南之永城夏邑等處在在皆有積水
　計漫渰地界不下數百里此其受病非一朝一夕驟
　至蔓延盖其始皆由於地方官漫不經心偶遇小災
　不亟為籌度日復一日因循醸害積水日益増渰地
　日益廣以致高下田廬盡成巨浸及至受害既深自
　非大動帑項厚資工力不能奏效而大小臣工又莫
　能深悉受害之由確得祛患之術惟恐議疏議築虧
　帑貽累遂爾噤口束手坐視其民為魚而莫展一籌
　現今水患已不可勝言若不及時徹底籌辦將來其
　何所底止耶此亦朕南巡未了之事著侍郎裘曰修
　馳驛前往山東河南上江現在積水各州縣往來周
　視寛以時日熟察情形諮詢輿論勿憚再三其在山
　東者與鶴年㑹商在河南者與圖爾炳阿㑹商在上
　江者與高晉㑹商其地方官有熟悉水道之員聴其
　酌量差委務在通盤籌算無分疆域凡可以登民袵
　席計安全而謀樂利者果歸實用毋惜多費帑金朕
　痌瘝一體南顧疇咨輾轉憂勤之意皆諸臣所共悉
　其深體而共勉之以副委任
　　乾隆二十二年六月二十日
上諭内閣曰據白鍾山奏洪澤湖水勢長發仁義智三
　壩過水甚多現將清口束水東壩量行寛展俾清水
　暢流㑹黄入海等語白鍾山此舉已遲矣清口原淮
　水故路東西兩壩古人具有深意所為淮流力弱資
　其堵束迸力刷黄至淮水既當盛漲之時西壩不動
　東壩當早為宣洩以減其勢此固操縱由人非可膠
　柱五壩則不得已而設此尾閭也欲洩水勢當在清
　口清口洩一分尾閭便減七八分清口壩不早為展
　拓毋怪乎水勢全注五壩而高寳諸邑行被水患矣
　此朕今春親臨相度時所欲言而未及言者可傳諭
　白鍾山嗣後清口東水東壩當秋冬淮弱時仍照舊
　修築束清敵黄其春夏之交一遇水漲即行展拓䦕
　濶至盛漲時三壩等處過水一寸則東壩便可䦕寛
　二丈過水二寸則開寛四丈俾得疏洩通暢不致奔
　赴尾閭此最要之著所當永逺遵行又黄河水勢於
　五月下旬陡長其力既盛自能刷沙現在徐州一帶
　沙淤處所可冲刷加深否亦著白鍾山具奏摺并發
　　乾隆二十二年六月二十四日
上諭内閣曰嵇璜奏湖河宣導機宜並應疏應修各工
　一摺頗中綮要運河減洩之水歸海路逺歸江路近然
　亦有不能歸江之處此皆南巡得之目擊者今分别
　緩急因勢利導俾田畆資其灌溉水漲不受渰漫所
　言頗合朕意但向來地方各官州縣局守一隅不能
　通盤籌畫而大吏又因循草率憚於動帑興工每致
　臨期竭蹷節節補苴迄無成效今㑹全局而熟籌之
　綢繆於先事其中改紆為直移逺為近濬淺為深所
　奏應疏應修各工甚有條理不必更行交議著照所
　請交與尹繼善白鍾山普福等㑹同嵇璜於應動工
　時次第興舉所需帑項照例分别動支該督等其董
　率屬員悉心妥協辦理俾下河民生永有禆益嵇璜
　摺並發
　　乾隆二十二年七月十三日
上諭内閣曰今日召見陳宏謀詢及各水災據奏皆因
　上游為衆水所滙而下游無所歸宿必當㑹同通盤
　籌辦方為有益等語其言頗中肯綮江南山東河南
　壤地相接數年以來頻罹水患而今年為最朕早見
　及此於閲河時即已諄切訓諭並分命欽差及督撫
　河臣相度籌辦而時已首夏不及措施竣事者荆山
　橋上下百餘里及清河積水而已豫兖之境則被災
　之地較廣人户田廬撫䘏者不下數十州縣南望為
　之惄然傷懐轉瞬秋冬正工作可施之候若不先事
　而亟圖之徒坐視其年復一年横流四出直至臨時
　張皇補苴何所底止耶山東之水逹於鳯潁該督撫
　等雖各守封疆要不得各分畛域况此嗷嗷災黎皆
　朕赤子人臣公忠體國之謂何而忍稍存分别見乎
　在今日言之㑹三省之全局而川澮以疏之隄防以
　禦之工費誠屬浩繁然一舉而使千百里内之田疇
　　民舍可以永獲安全則生民之利孰大於是即多需
　　帑金所不當惜况統屢年賑恤所用計之為數果孰
　　多孰寡耶在國家蠲賑未嘗不動盈數百巨萬而小
　　民已先受蕩析之苦即使為督撫者皆能體朕愛民
　　之心郡縣之吏又悉良有司撫䘏極其周經理極其
　　善而災黎所得日纔以升合計度命而已何如無災
　　而得終嵗盖藏稍裕之為能自樂其生耶且水非旱
　　比赤地千里待澤
上蒼非人力所及有吁嗟籲禱而已水則治之耑藉人工
　　所難者治之當得要領及任事當求忠實勇往之大
　　臣耳前曽以此諄切傳諭尹繼善伊於地方情形非
　　不熟悉其才力亦非不能辦此特惜費省事之意膠固
　　於胸中而又惟恐辦之或無成效動曰地處窪下而
　　治之亦不能保其不被水患夫治之而仍受水患此
　　則未得治之之道耳豈終不可治耶乃以是藉口而
　　委之不治是正因噎而廢食矣為地方興大利除大
　害詎可沾沾為一身功過計是豈朕委任意耶江蘇
　巡撫陳宏謀安徽巡撫高晉山東巡撫鶴年河南巡
　撫胡寳瑔等皆能任事之大臣所有三省積年被水
　之由應如何相度形勢從長計議俾可永弭水患之
　處著該撫等各於所屬境内悉心查勘仍復彼此㑹
　同詳籌妥辦侍郎裘曰修夢麟往來查閲隨時商酌
　其應㑹兩總河者亦著㑹閲詳議陳宏謀著即由河
　南歸徳一路前赴江蘇沿途逐一先行審視與高晉
　等㑹奏請㫖諸臣膺兹委寄務各矢實心和衷共濟
　以慰朕念切民瘼宵旰憂勞之至意
　　乾隆二十二年七月十六日
上諭内閣曰尹繼善奏籌沛縣疏濬事宜一摺内稱山
　東湖口閘與韓莊閘相近雖為蓄水濟運實亦洩水
　尾閭而該閘僅寛丈餘不足宣洩又沂河自北而南
　流入駱馬湖近因水大於邳州之盧口向西散漫入
　運與荆山橋洩下之水相阻以致不能通暢皆為沛
　　縣受病之由等語尹繼善此言頗中近日形勢而沂
　　水不使入運尤為切要盖諸湖向以濟運而邇年運
　　河之水不患其少惟患其多良由横決之水散漫入
　　湖以致湖不能容溢而入運運溢不能容併為巨浸
　　運艘阻滯旁邑為災皆縁於此不可不亟為籌辦其
　　應如何設法堵築使沂水各歸駱馬湖及湖口一閘
　　應如何添建滚壩俾得暢為宣洩而不致横流微山
　　入運之處著該督等通盤詳加勘閲繪圖具議以聞
　　朕昨經降㫖交陳宏謀高晉鶴年胡寳瑔等四人經
　　理河務裘曰修夢麟往來相度其尹繼善原係該省
　　總督白鍾山張師載身任總河事均一體此九人者
　　當合為一人庶克有濟今嵗黄河順軌中泓刷汕較
　　前深通實為
上蒼庥祐但荆山橋一帶仍需廣為疏通要知此橋如許
　　空洞皆應過水若如今嵗經由時情景則但為虚設
　　矣此事仍須責成夢麟令再加開濬總之尾閭多減
　一分則上游少一分灌浸朕於河務一事宵旰厪念
　諸臣務宜共體朕懐協力同心和衷集事以副朕委
　任至意尹繼善摺併發
　　乾隆二十二年八月初五日
上諭内閣曰據尹繼善奏稱湖口閘應添滚壩及河清
　河定河成三閘應開挑越河等各項工程現已咨商
　白鍾山張師載等次第籌辦等語所奏並圖中所指
　工叚於該處情形頗中肯綮惟是近年受患全因湖
　流宣洩未暢所有闗係宣洩機宜既經查勘明確該
　督即當㑹同欽差及河督等速行相度興工盖此數
　百里中久遭泛溢災黎待拯刻不可緩雖籌畫不厭
　精詳而興作不容濡滯咨商往返坐躭時日轉不免
　築室道謀圖中應舉工程甚多轉瞬冬令必須乗此
　時動工庻可於嵗前竣事稍或遲延則明年春水方
　生又妨工作且該處民田久被淹没無西成可望更
　無慮傷及秋禾亦復何所瞻顧而不亟亟為之耶著
　裘曰修夢麟尹繼善白鍾山嵇璜張師載及各該撫
　等凡有先後勘明各工通盤籌算權其輕重緩急就
　中最要者分任責成速即同時並舉餘亦次第興修
　均於嵗内告成以收實效總之各工早竣一日則水
　患早弭一日諸臣其同心協力奮勉趨事副朕奠安
　民生至意
　　乾隆二十二年八月初六日
上命軍機大臣傳諭方觀承鶴年等曰近年山東頻被
　水患而今年南運河更屬異常泛漲因思東省境内
　如徒駭馬頰及老黄河等皆古九河故道原為河水
　分注之區其遺迹故在特因循日久遂至湮塞若將
　南運河之水從此宣洩想當淌注迅速方觀承當往
　來徳州一帶閲視堵築第三屯決口或即乗便前赴
　山東㑹同鶴年將徒駭馬頰等舊日河身循行履勘
　核其現在形勢如可由此放運河之水似亦一宣洩
　之法但今昔異宜亦不必存膠柱之見現今秋分已
　屆海受衆水之時應酌量導之入海俾有所歸天津
　一帶凡有可䦕支河分洩水勢之處亦即相度情形
　妥恊籌議一併具奏總期廣為疏濬使尾閭通暢則
　水患自可漸消要在師古人之意而不泥其迹斯得
　之耳著將此傳諭方觀承鶴年等知之
　　乾隆二十二年八月十二日
上諭内閣曰裘曰修高晉等奏㑹勘宿靈虹積水情形
　籌辦疏濬事宜一摺於該處水勢之來源去路頗為
　明晰所言歴年受病之由及目前利導之法已俱得
　其要領前曽降㫖令在事諸臣將勘明工程及時辦
　理現奏宿靈虹等處疏濬各工應興舉者即行興舉
　不必㑹商往返致稽時日朕為百姓生計並不惜費
　惟期用之於實永逺消患而已總之侍郎裘曰修夢
　麟河臣白鍾山嵇璜張師載並各督撫受命同事祇
　如一人原無分此疆彼界所見既確即應一力擔承
　務期嵗前竣事始於河工有禆而不悞明春耕種為
　要至毛城舖為濉河上游欲濉河之無淤墊計惟有
　堅閉毛城舖茍非盛漲不得開放萬不得已如今嵗
　之自行漫溢即當於斷流之後將黄水淤沙盡力挑
　濬若少因循則今年淤一尺明年即淤二尺河身墊
　高節節阻礙年復一年其淤更盛故逐年挑濬深通
　是為要務河臣當永久奉行其濉河下游皆逹於洪
　澤湖而洪澤湖以清口為去路前經指授河臣於汛
　前將草壩拆䣃俾得暢流已有成效嗣後即以此為
　成法不待盛漲一遇水勢長發隨時酌量拆䣃草壩
　預為洩水之地從前惟恐運河水少故需蓄以濟運
　今則惟患其多情形逈異此所當因時審度不可執
　一而論者也向來河員習氣欲保堤工則以䦕毛城
　舖為長䇿至於下游之清口則又墨守舊規憚於拆
　䣃草壩以致出水不暢啟閉兩失河工日就敝壊而
　沿河州縣嵗受其災河臣能於此等肯綮處恪遵所
　示機宜以時蓄洩常無後艱所有現議應開支河趕
　辦竣工去累年淤阻泛溢之積患不特宿靈虹等州
　縣漸有起色上游豫東諸積水皆有所歸民生利賴
　所闗甚鉅諸臣其共勉之摺併發
　　乾隆二十二年八月十七日
上命軍機大臣傳諭裘曰修等曰據夢麟奏微山湖積
　淤處所應行挑濬及彭家河應再加䦕濬深通等語
　所見俱中肯綮微湖迤北金鄉一帶之水皆因湖身
　仰側不能下注荆山橋雖䦕放寛展所洩者不過微
　湖迤南之水而於東省積水終不能十分宣洩自應
　設法挑濬以期寛暢舊聞黄河刷沙有用鐵掃帚等
　物者朕意黄河寛廣此無濟實用湖水原無撈濬之
　法不知此等器具用之有濟否如可資其瀼刷或亦
　撈濬之法朕偶思及此該督等酌量情形惟求有裨
　實用不必拘泥也其荆山河入運去路不多雎邳界
　口既有彭家河可以䦕濬目下即應速為動工不必
　歸入淮徐水利案内輾轉坐視以致稽延時日至七
　月内黄河中泓較前刷深前已據尹繼善白鍾山等
　奏較上年刷深二尺今夢麟又奏刷深二尺四五寸
　此所刷深尺寸或係河身新停之沙抑係較數年來
　舊停之沙更深二尺有餘亦著再行查明詳細具奏
　以慰馳念向來河員積習總以䦕毛城舖為保守堤
　工之上䇿並不計減洩既多貽患滋大不知毛城舖
　若不䦕放則河流疾走刷沙自易現在蔣家營等處
　未開而河流冲刷得力實其明效矣嗣後非萬不得
　已斷不可輕言開放減洩以致仍蹈前轍再夢麟既
　經到徐與尹繼善等面晤何以未同列銜總之一督
　四撫三總河均有河工専責而裘曰修夢麟二人奉
　命往來商酌並宜同心協力數人如出一人一面定議
　奏聞一面分叚興工揀委員弁派料迅速興舉以期
　早竣方不負朕委任之意耳可傳諭裘曰修夢麟尹
　繼善白鍾山張師載陳宏謀高晉鶴年胡寳瑔知之
　　乾隆二十二年八月十八日
上命軍機大臣傳諭夢麟等曰昨據夢麟奏䦕濬微山
　湖積淤一摺已有㫖諭矣湖身既屬仰側致金鄉一
　帶之水不能歸入荆山橋自應於霜降水落後設法
　挑濬以期暢流無滯但向來未聞有治湖之法即朕
　昨所諭及鐵掃帚混江龍等器具或亦止於黄河挾
　急溜之勢可以刷沙而於積年淤塞之湖身未必有
　效現今㣲湖填淤既多若於水落時先就仰側處䦕
　濬河身倣洪澤清口之意逼令自為汕刷似屬善䇿
　其餘一應湖中淤積處廣為䦕濬支河以引迤北之
　水一律歸入荆山河當可源源宣洩著傳諭夢麟等
　察勘情形酌量定議具奏辦理奏中所稱今年十一
　月内不能完工不但金鄉一帶乾涸無望並礙明嵗
　糧艘其言切中在事諸臣均當以此為程奮勉趨事
　積水災地庻有起色至夢麟所奏黄河中泓刷深二
　尺四五寸之語從前黄河停沙淤至五尺今春朕南
　巡時已刷去三尺七月中又據尹繼善白鍾山等奏
　刷深二尺是現在河身已復其舊今夢麟又奏刷深二尺
　四五寸此所刷之數是否於河身復舊之後更加刷深二
　尺有餘若果如此則更善矣仍著查明詳悉奏来以慰厪
　念至下河一帯今嵗秋成俱稔朕心深為慰藉此皆由歸
　海之路各得暢流可見果能實力籌辦自有禆益也
　　乾隆二十二年八月二十四日
上命軍機大臣傳諭方觀承鶴年等曰鶴年所奏堵築
　三屯決口及挑濬支河一摺内稱四女寺哨馬營二
　處皆運河歸海之路現已興工挑濬等語朕前以運
　河異漲非洩之入海不能消減是以降㫖方觀承鶴
　年等令於徒駭馬頰等處相度歸海之路設法疏濬
　原非欲復九河故道總期於洩運河之水使之入海
　不必存膠柱之見今鶴年所奏四女寺哨馬營等處
　既為洩運尾閭此即朕諭中所及該撫等自當及時
　開濬以収疏導之益至此外或尚有可資宣洩者亦
　應留心查勘次第辦理總之多一入海之路即多一
　洩運之路不必拘泥也著將此諭令方觀承鶴年等
　知之
　　乾隆二十二年九月十三日
上命軍機大臣傳諭方觀承等曰據方觀承鶴年奏稱
　張秋運河兩岸東高西下東岸所設之三空五空二
　橋及減水各閘口門皆高運河一丈至丈二尺水勢
　不能暢消請於東岸地名八里廟建滚水石壩一座
　高運河八尺遇八尺以上之水即可減洩等語運河
　東岸地勢既高舊設之橋閘皆不足資宣洩自應另
　行酌建滚水壩以減盛漲但該督等所奏有底高八
　尺以及一丈者尚覺太高運河有七尺之水於糧艘
　即可浮送所有酌建水壩及諸舊壩應均令高於運
　河底七尺或慮運河僅高七尺遇有淤淺處不免阻
　滯此則當於毎年撈濬時實力挑挖務使一律深通
　不得有名無實再滚水壩既建運河自是減洩然壩
　以外河身若高則運河所減之水又不免倒漾旁溢
　為地方害該督等並當設法疏濬深通毋致下游受
　害將此傳諭知之
　　乾隆二十二年十一月初六日
上諭内閣曰據嵇璜奏高郵運河東堤添建石壩已經
　完竣並請酌定水則如上游五壩過水漸多車邏南
　闗二壩過水三尺五寸開放五里中壩若車邏南闗
　二壩過水至五尺再䦕放新建石壩視水勢之大小
　以為啟閉自無壅潰之虞等語此所見深得蓄洩機
　宜盖湖河水勢以五壩為來源以江海為去路而歸
　江之路近於歸海况下河一帶地本卑窪必視歸江
　諸閘壩實有宣洩不及之勢始可以次啟放今春南
　巡時親臨指示令將車邏南闗二壩常行䦕放俾河
　水得以隨時減洩而又早闢歸江之路以逹其流下
　河田畆遂獲豐収此已試之明效自當酌定水則以
　時啟閉者著照嵇璜所奏過水尺寸立誌壩旁以垂
　久逺然此時専就下河言之耳若論湖河全局則五
　壩之水洩自洪湖但使洪湖之水從清口暢流㑹黄
　入海則黄水不致有倒灌之虞而五壩之過水自可
　稍減向以河臣惟恃䕶堤轉致湖漲遂有一潰難収
　之勢而清口則収東廹隘託言濟運不知近日運河
　之水患其多不虞其少前曽降㫖白鍾山等以清口
　東西二壩古人具有深意惟淮水力弱則資其堵束
　迸力刷黄淮水盛漲之時則早為宣洩以減其勢至
　於五壩則不得已而設此尾閭也因令於五壩過水
　一寸則東壩開寛二丈過水二寸則䦕寛四丈以期
　疏洩通暢不致奔溢五壩以為下河之患昨據裘曰
　修夢麟白鍾山高晉奏稱今值冬令應照例束壩蓄
　水向來口門僅留十八丈至二十丈今擬酌留三十
　丈湖水可以暢出等語是清口之水已不患其不暢
　流而㑹黄入海矣至春夏盛漲之期則仍遵前㫖立
　為水則視五壩過水之分寸以加展拓如此通盤籌
　辦操縱得宜則湖河全局自可永奏安瀾之績矣但
　河官積習惟以因循守前規為事可將㫖泐石於清
　口及運河東壩俾治河諸臣永逺遵行焉
　　乾隆二十二年十二月二十三日
上諭内閣曰據夢麟等奏稱淮揚徐海等處滙湖入海
　幹支各河暨高寳下河歸江歸海之河港統計五十
　餘道俱先後告竣等語數郡烝黎積困已久今春省
　方之便目擊情形特指授諸臣動帑興工廣為疏導
　兹數月以來遂能陸續報竣諸臣仰體朕意悉心經
　理迅速集事甚屬可嘉夢麟尹繼善白鍾山嵇璜陳
　宏謀俱著交部議叙裘曰修往來㑹商實力籌辦亦
　著一體交部議叙其在工承辦各員該督等查明分
　别咨部議叙以示奬勵
　　乾隆二十三年正月初三日
上諭内閣曰據高晉奏報上江鳯潁泗所屬水利要工
　均於上年嵗底一律完竣安省河道淤墊頻年被水
　特命裘曰修夢麟等㑹同督撫河臣和衷籌議發帑
　興修廣為疏濬自䦕工以來諸臣能仰體朕懐悉心
　經理所在要工俱能迅速集事甚屬可嘉裘曰修夢
　麟尹繼善嵇璜已於下江各工告成疊予議叙外高
　晉著交部議叙其在工承辦各員並著該督撫等查
　明分别咨部議叙以示奬勵
　　乾隆二十三年四月三十日
上諭内閣曰據巡漕給事中海明奏稱東省水患由㣲
　山湖之漲溢而㣲山湖之南圈築攔黄堤工即以取
　土方塘挑成順堤河形導入荆山橋出猫兒窩入運
　並於内華山西建築通湖閘座以備宣洩等語具見
　悉心籌畫黄河由豫入徐兩岸夾束河身甚狹不潰
　決為銅山諸邑害則漫衍而入於金鄉魚臺今徐城
　已増築石工足資捍禦而山東之濵湖州縣民舍田
　廬不免仍成巨浸孰非吾赤子而忍坐視果使民生
　永獲安全即多費帑金朕所不惜且年年蠲賑所費
　不更無已耶但是否實有禆於東省而於徐郡兩岸
　亦不致另生險工或究不如於北岸無堤處所接築
　堤工之為得計著尚書劉統勲馳驛前往㑹同尹繼
　善白鍾山逐加閲勘詳籌妥議請㫖辦理夢麟裘曰
　修尚在河干著一併㑹同查辦
　　乾隆二十三年五月初三日
上諭内閣曰據嵇璜尹繼善等奏報上下江水利各工
　陸續全竣各就所分工叚逐一丈量並無偷減浮冒
　情弊等語江省上江之鳯潁泗下江之淮揚徐海等
　處濵臨湖河地勢窪下連年頻被水患特命廷臣㑹
　同督河諸臣協力商辦分濬支幹各河俾上下游節
　節疏通以期積水全消永資利賴去冬興工以來諸
　臣皆能仰體朕心奮勉集事並各分工叚悉心丈勘
　雖有一二偷減浮冒者皆㣲末工員已據實㕘處現
　在續辦各工俱已迅速完竣尚無大員作弊者今經
　保結奏聞具見實心經理朕自信之嵇璜夢麟裘曰
　修尹繼善白鍾山託恩多高晉高恒俱著交部議叙
　其在工承辦各員弁並著該督等查明分别咨部議
　叙以示奬勵
　　乾隆二十三年五月十一日
上諭内閣曰據嵇璜奏稱芒稲一閘為諸湖入江之路
　宣洩通暢下河州縣自可永免水患等語此實經理
　下河之要鍵朕去春南巡時所諄切指示令早闢歸
　江之路者正為此也芒稲一閘乃歸江第一尾閭向
　因淮南鹽艘皆由灣頭河轉運必湏芒稲閘門下板
　方可蓄水遄行以致不能啟放合宜前據該督等奏
　閘東有舊越河一道應令鹽艘由越河直走金灣北
　閘是洩水與運鹽已自分為兩途芒稲閘自可常為
　啟放矣但恐終狃於蓄水運鹽之習仍不免因循觀
　望夫蓄水運鹽不過少省縴挽之勞所費在富厚商
　人而下河數州縣之民生攸繫此其輕重豈不較然
　耶嗣後芒稲閘應永逺不許再下閘板俾得暢洩歸
　江則諸湖積水自可減退遇伏秋大汛亦足以資容
　納而下河一帶得永䝉樂利之休矣該督等將此㫖
　泐石閘畔俾後來司事者知所遵守焉
　　乾隆二十三年五月二十日
上諭内閣曰據劉統勲等奏㑹勘黄河北岸應接築堤
　工現在委員發帑儹辦等語伊等既經勘定情形自
　可次第興舉劉統勲即著回京不必在彼看視興工
　所有該處工程著徳爾敏馳驛前往督辦
　　乾隆二十三年六月初三日
上命軍機大臣傳諭尹繼善等曰據裘曰修等奏被水
　地畆已多涸出所有從前奏請於湖口閘上添建閘
　座之處應行停止等語從前尹繼善以運河水漲亟
　應疏濬是以奏請於該處添建閘座以資宣洩今復
　奏請停止其意盖以積水已消若建出水閘轉恐於
　蓄水濟運之法有礙此未免過計現在積水雖退而
　運河諒不慮無水接濟該處閘座雖不必添建或酌
　量運河蓄水尺寸將閘口迤上之堤留為滚水壩俾
　蓄水俱有所資殊更為有益著傳諭尹繼善等即妥
　協查勘辦理再摺内有安山湖已成平陸之語此湖
　既成平陸民間自必耕種現在曽否已經陞科著一
　併傳諭該督等查明具奏
　
　
　
　
　
　
　
　
　
　
　
欽定南巡盛典卷三十五
欽定四庫全書
欽定南巡盛典卷三十六目録
　河防(二/)
欽定四庫全書
欽定南廵盛典卷三十六
　河防
　　乾隆二十七年四月初六日
上諭内閣曰江南瀕臨湖河沮洳之區南則髙寳甘泉
　北則宿清海沐各屬最稱窪下每遇伏秋大汛霖潦
　堪虞而下游蓄洩機宜惟洪澤一湖尤為槖籥闗鍵
　朕早夜勤思為澤國生民求保障安全之計疇咨所
　及中外臣工持議各慿所見非親巡規畫難定折衷昨駐
　蹕蘇城時先命大學士劉統勲協辦大學士兆恵㑹同督撫
　河臣將歸江歸海各路詳勘標誌朕回鑾取道按閲講求
　指示其在髙寶一帶應宣𨗳歸江者自邵伯以下如灣頭閘壁
　虎橋鳳凰橋等處河身寛展足資分洩惟金灣滾􁆡寛五十丈
　而新挑引河僅寛十五丈底寛八丈未能暢逹應冄為展寛以
　河底十丈為率迤下地勢稍仰並一律挑濬深通俾成
　建瓴之勢又東灣滚􁆡前年已改落三尺而西灣􁆡
　尚仍其舊諸臣議請一體落低三尺朕量該處洩水
　情形至為便捷應將西灣􁆡冄加落一尺共低四尺
　則平日已有尺水入江循序而進庶可預減暴漲之
　勢其河頭亦加挑寛深以資利𨗳設遇落水過多運
　河間有淺澁即宜將淺處深挖以視小小切埂撈淤
　從事於河中者不猶愈乎其金灣六閘應折去中二
　閘添建石􁆡接築土堤並量挑引渠以偹盛漲湖水
　自無淤壅之患然此節節措置特為三湖旁疏曲引
　起見耳若其溯源挈要為釡底抽薪之䇿則莫如廣
　疏清口乃及今第一義現在測騐洪湖髙堰五􁆡髙
　於水面七尺及七尺五寸不等清口口門現寛二十
　丈當以此酌定成算將來俟兩􁆡之水如冄增長三
　尺清口不必議展仍存其蓄清之説設如由三尺長
　至四尺即將清口拆寛十丈湖水以次逓長則清口
　以次遞寛縂以上􁆡增一尺之水下口加開十丈之
　門為凖其或入夏後水勢一時不長旋長旋落則不
　必以口門既展急事堵塞以過秋汛為定逐漸收束
　清口仍至二十丈或十數丈如此則全湖勢暢以視
　求助於分支别𣲖者其功奚啻倍蓰哉脱以清口拆
　堵費工鰓鰓過慮獨不思湖水浸溢下流所費更當
　何似以彼絜此其間輕重大小不待握筭而知也至
　駱馬湖水由永濟橋東注為六塘河源流既逺所受
　支河甚多河中淤埂阻滯溜勢一遇暴漲猝難容洩
　田廬易致漫渰應視兩岸中間窄狹者再加寛展切
　去河中淤埂俾游波寛緩不致出槽堤身殘缺卑薄
　者量為修補以資捍禦其六塘河尾閭横經塩河由
　東岸武障等河下洩入海原設條石滾􁆡為過水之
　準其旁並設草􁆡水小則蓄水運鹽水漲則拆􁆡消
　水商利蓄而民利消彼此各争其便當每年權其緩
　急利害立定限期以時啟閉庶於渠政有裨其草􁆡
　以下各有引河及六塘河北岸之丁家溝南岸之馬
　家河鮑營河形勢紆曲阻塞者均如諸臣所勘估挑
　辦理務使通流以達於海苐六塘河修防事宜向無
　専設之員即塩河各􁆡亦非鹽務微員所能相機經
　理該督撫可於通省事簡同知通判缺内議移一員
　駐髙家溝適中地方仍應簡選能勝此任者奏聞補
　授俾專司水利及修防啟閉之事地方水利各員聼
　其調遣仍歸淮徐道總轄亦聴總河節制務令宣防
　無悞而蓄洩合宜此皆朕目擊心維集衆議而取裁
　定制如此地方大吏其善體朕意實力奉行所有應
　添石􁆡土堤及一切挑挖疏濬各工該督撫河臣㑹
　同鹽政悉心確估核議以聞
　　乾隆二十七年四月初七日
上諭内閣曰朕閲視髙堰堤工自武家墩迤北扵乾隆
　二十二年命建磚工以来整繕堅緻足資保障惟由
　濟運􁆡至運口五百餘丈許尚仍土􁆡之舊未免間
　有汕刷自宜一律接建磚工至燒造磚塊尤宜較前
　寛厚以期鞏固俾全湖均籍安瀾副朕軫念民生至
　意河道總督髙晋即遵諭行
　　乾隆二十七年四月十三日
上諭内閣曰徐州迤西之毛城舖石堤向遇黄流盛漲
　随時啟放宣洩苐司事者經理或未協宜既恐分減
　水勢難以併力刷沙且過水太多有妨民田廬舍前
　巡幸時籌度指示令河臣等慎重封閉毋得擅啟比
　年以來中泓刷深現至九尺三寸成效已著銅沛各
　屬生計亦均改觀苐念水束流深自屬經常不易之
　法其時偶值暴漲不無漫灘出槽積乆遂成淤墊議
　者欲於北岸新堤改建石􁆡以資減洩不知有洩則
　必有淤其為㣲湖荆橋等處之患尤不可不為深慮
　今回鑾取道冄行規畫與督撫總河諸臣悉心講求
　其蔣家營傅家窪等形勢不宜莭宣當如常堅閉外
　惟毛城舖迤東之唐家灣向有倒溝引河可以酌量
　分洩然不詳定水誌工員無所遵守應遵洪澤湖開
　放清口現定之規於唐家灣引河亦視徐城水誌長
　水一丈一尺毋庸䦕放若至一丈一尺五寸以上冄
　將引河開放俟漫灘水落即行堵閉仍令該督撫河
　臣於按誌應放時一面奏聞一面辦理清口併照此
　例行其濉河為唐家灣下游如遇減水少淤随宜相
　機挑浚俾引河減出之水無致壅滯
　　乾隆二十九年四月初五日
上諭内閣曰髙晋奏籌辦雲梯闗黄河下游情形一摺
　所見甚是已於摺内批諭雲梯闗一帶為黄河入海
　尾閭平沙漫衍原不應設立堤岸與水爭地而無識
　者好徇浮言或以上流清口洩水分數較多遇海潮
　盛漲或不免意存顧慮因有子堰堤防之議殊不知
　清口暢洩其收利在下河州縣者不可數計至雲梯
　闗附近不過阜寧安東二邑所轄地面以此衡彼其
　輕重大小不待智者而知即令一時偶值盛漲所浸
　溢者不敵百分之一二耳髙晉當守其定見既知下
　㳺之制防一切毋庸置議益可信清口之展放無難
　　永逺力持於水利民生實為交有裨益摺並發
　　　乾隆三十年二月十一日
　上諭内閣曰南巡回鑾時
皇太后御舟仍由水路進京朕亦舟行至徳州登陸而江
　　廣糧艘亦俱以次北上東省運河一切收蓄調劑事
　　宜正湏早為經理淮徐道李清時前任運河道於山
　　東河務素所熟悉去嵗秋冬間因運河水勢畧覺㣲
　　弱曾諭令往濟寧一帶協同商辦此次著仍派李清
　　時随總督楊錫紱前徃山東㑹同總河李宏将河湖
　　諸務妥協辦理事竣仍回本任
　　　乾隆三十年七月初五日
　上命軍機大臣傳諭崔應階等曰前因微山湖蓄水過
　　多遇夏秋漲溢之時瀕湖窪地每多淹浸經崔應階
　　等奏請宣洩微湖以誌一丈為度於韓莊添建新閘
　　以殺其勢並挑荆山橋以暢其流辦理以來漸著成
　　效今嵗南巡回鑾時舟行所經詢悉該處情形知濵
　湖窪地近多涸出農田耕作有資但湖水暢消既乆
　瀦蓄未充亦恐艱於濟運事難兩利深厪熟籌今據
　楊錫紱奏稱湖内之水湏存一丈二尺用至五月八
　閘底水尚可得四尺餘寸足供挽運則止存一丈則
　五月八閘底水止存二尺六七寸重運難以遄行請
　交山東河撫二臣將現在各處出水口門地勢髙下
　水勢深淺尺寸與湖口滚水􁆡是否相等及可否量
　改水誌之處確切定議如水誌難以議改或將湖口
　以下至頓莊閘數十里河底一律挑深五尺以為調
　劑等語所奏於漕渠轉輸自有裨益但水誌改加二
　尺於低窪地畝有無妨礙及挑深河底是否可行著
　崔應階同李宏李清時詳悉確勘定議具奏期於漕
　運民田均得利頼可將此傳諭知之楊錫紱摺並抄
　寄閲㸔
　　乾隆四十一年七月初三日
上命軍機大臣傳諭髙晉等曰髙晋等奏議開挑黄河
　周家莊引河一摺並展畫大圖貼説進呈朕披覽圖
　内所繪引河形勢尚覺太窄已扵圖内批示從來河
　不兩行既經開挑引河則黄河大溜即應由引河行
　走必湏䦕挖寛深方能引溜全注細閱貼説但稱計
　長一千零五十丈而於寛深丈數均未奏及恐髙晉
　等因省費起見是以不肯開寛朕念切愛民凡有闗
　民間利病及捍衛保障之事從不稍為靳費况此項
　引河為黄淮緊要闗鍵若果能開放深通使黄流不
　致停淤清水得以暢出實為最善之舉即多用帑金
　亦所不惜但湏核實經理耳國家籌辦要務若行之
　有益縦數逾鉅億亦不為多若為而無成雖費金千
　餘亦屬虗擲即如近日征勦兩金川用至六七千萬而
　大功既成足為一勞永逸之計不得謂之糜費此其
　明效大騐也著髙晋等悉心籌度將擬開之引河一
　律挑挖寛深其引溜處尤宜寛展使正溜易於趨注
　髙晉等即將河身擬挑寛若干丈較現在河身幾分
　之幾底深若干於圖内詳悉貼説覆奏冄圖説内稱
　俟引河開就應於對岸另築挑水􁆡挑溜引注新河
　等語朕意似可將第四木龍畧移向上在硃圈記出
　之處安置便可借以挑溜但未知能得力否又就圖内
　河流形勢而論新開引河似可冄移向上於第二木
　龍對岸徑直開下似更便捷該督等或因彼處大溜
　趨勢尚未甚急恐不能引流直注如建瓴之勢是以
　欲於稍下施工抑或可照朕所指量為移上否並著
　髙晉等一併詳加勘度據實覆奏至摺内據稱東西
　兩􁆡因每年頻折頻築厯嵗已久􁆡底不能刨挖浄
　盡或為柴土壅塞或為倒灌淤積以致清水不能暢
　出請將舊􁆡基址刨盡以期清水出口得力等語此
　係向來辦理不善所致已於摺内批示展收清口實
　為緊要機宜自應將􁆡根刨浄使無壅滯停淤方為
　妥善何竟草率從事若此厯任承辦之人均難辭咎
　朕此時亦不將伊等治罪所有現擬刨挖舊􁆡基址
　之費即著落乾隆二十七年以後原辦之厯任總河
　及該管河道按年分賠以示懲儆將此傳諭髙晉等
　知之
　　乾隆四十一年十二月二十八日
上命軍機大臣傳諭髙晉薩載等曰據髙晉等奏開挑
　陶莊引河完竣騐㸔工程如式因時屆嚴寒黄河凍
　結氷凌恐氷底水流微弱難資冲刷請俟交春後天
　暖氷融冄行放水等語所奏甚是陶莊開挑引河於
　全河極有闗係開􁆡時必須乘勢引放俾大溜直趨
　暢注方為有益自當俟春融後趂桃汛相機妥協為
　之至引河為河工要務並須選用吉日著傳諭髙晉
　薩載等即預行擇吉先期迅速奏聞冄行辦理又髙
　晉另摺奏稱現因閔鶚元進京陛見暫署安徽撫篆
　俟閔鶚元回任後接兼河篆俾薩載即行赴京等語
　現在開放引河為總河専責必須在工督視不便遽
　行離工且薩載此時並無亟須陛見請示之事著傳
　諭薩載於引河放溜後細視新河上下是否循流順
　軌大局全定即行奏聞一面將總河印務交髙晉暫
　行兼署起程来京將此傳諭知之
　　乾隆四十二年二月二十六日
上命軍機大臣傳諭髙晉薩載等曰據髙晉等奏報陶
　荘引河開放成功大溜暢注情形一摺覧奏深為欣
　慰已於摺内批示竝明降諭㫖将薩載交部議叙矣
　陶荘開挑引河為治河一大闗鍵今開放之後新河
　内大溜暢注衝刷寛深形勢甚順從此清黄分流直
　至周家荘滙歸東注清口可免倒灌之虞實為一勞
　永逸非
神黙佑不能成此鉅功自應於該處立廟以酬
神貺又另摺内所稱通湖引河勘辦情形此皆其餘事
　惟當謹防舊河口最為闗係重大又老黄壩工程尤
　闗𦂳要更宜悉心詳慎防䕶以期永逺鞏固至摺内
　稱原估挑水壩工計長七十七丈其餘河面僅有二
　十七丈與其留此河泓旁洩不若一律估築使水無
　分注則全河溜勢自必盡歸新河雖所用工料加増
　銀八千餘兩於要工更為有禆等語所奏甚合機宜
　自應如此辦理其舊河内未築壩工據稱旬日内可
　儹堵告竣現在曽否已經堵築畢工並著上𦂳妥辦
　至現在河身挑寛若干及河流暢注之處自應繪畫
　全圖貼説注明以便省覧何以伊等見未及此著傳
　諭髙晉薩載速即詳晰繪圗貼説並将工所立廟及
　老黄壩工程如何防䕶之處迅速據實覆奏此由四
　百里諭令知之
　　同日
上諭内閣曰朕從前屡次南巡閲視清黄交㑹處每悉
　其倒漾之患因思若能引向陶荘以北而流則清口
　通暢庶免黄流倒灌因未躬臨陶荘一帶閲視是以
　踟蹰及詢之厯任河臣亦無能任此事者昨嵗薩載
　赴山東行在召見時諭令赴黄河海口上下察看伊
　即奏請若於陶荘開挖引河一道使黄水繞北下注
　相距清口較逺清水益得暢行與朕意適相符合因
　與再三籌酌伊果能遵照指示剔挑完竣今據奏報
　扵二月十五日将引河開放過水新河内大溜暢注
　衝刷寛深形勢甚順各等語黄河大溜改由陶荘北
　行離清口甚逺可免黄河倒灌之虞竝収清水刷沙
　之益即就近險工亦俱化為平稳薩載辦理此事實
　心實力其所辦引河實為全河一大闗鍵非尋常築
　隄打埽開河者可比薩載著交部查照齊蘓勒之例
　從優議叙以示奨勵
　　乾隆四十二年二月三十日
上命軍機大臣傳諭髙晉薩載等曰據髙晉接奉諭㫖
　由驛覆奏陶荘引河開放後情形并往上江一帶查
　勘河務工程各縁由一摺均於摺内批示矣此次開
　放新河并堵築舊河為全局一大闗鍵自應繪圗貼
　説方能瞭如指掌何以髙晉等總不具圗呈覧實属
　疎忽至摺内所稱河無兩行原擬估挑水兠水􁆡與
　其留此河面任其分流不若一律估築堵閉所奏甚
　是正與朕前降諭㫖相合但所稱僅存上口七丈下
　口五丈薩載現在住工督辦旬日内亦可完竣䓁語
　此時曾否竣工向来河工習氣如上口七丈雖經堵
　築其下口五丈内必尚留罅隙使餘水仍得走洩以
　為日後做工冐銷地歩著傳諭髙晉薩載䓁於堵閉
　時務須悉心講求設法籌築厚實堅固務使㸃滴不
　漏方保無虞不可輕信河員餙詞完局仍一面詳晰
　繪圖貼説具奏俟薩載辦竣後来京時再為按圗指
　示善後保固各事宜将此由四百里傳諭知之
　　乾隆四十二年七月初四日
上命軍機大臣傳諭薩載等曰前據薩載奏陶荘新河
　溜勢湍急河頭河身河尾現加寛闊形勢較前更為
　暢順䓁語具奏於六月十二日奏到距今二十餘日
　未據續奏現在伏汛甫過已當秋汛之期黄水自較
　前加長不知近日新河溜勢若何能否暢流無滯以
　及清口出水是否暢出有力足資禦黄朕心深為厪
　念著傳諭薩載即将該處實在情形迅速由驛覆奏
　以慰懸注此㫖著由五百里發往并諭髙晉知之
　　乾隆四十二年十月十二日
上命軍機大臣傳諭髙晉薩載曰據薩載奏黄運河湖
　情形一摺已於摺内批示及閱進到新舊兩圗舊圗
　順黄􁆡外已有停淤故大溜趨北及閱新繪之圗則
　河流直抵􁆡根嫩灘所存無㡬自係河勢向南畧逼
　刷去停淤前此朕命添築順黄􁆡薩載在京時意尚
　以為可以不辦朕為之詳悉指示始遵照辦理就現
　在情形而論若非此壩為重門保障河流之南逼者
　不且直到攔黄􁆡根乎又閱新圗河北岸長有嫩淤
　一帶北淤則流必南趨乃一定之理因於其處用硃
　筆標記急宜将此一帶嫩灘切去使其不復停淤則
　南岸所添之木龍挑溜自更得力河流必日漸北趨
　不復捜刷壩根新河正溜亦益當暢順實為目下最
　要機宜著傳諭髙晉薩載及此時即速實力遵辦以
　期妥善仍将辦後情形迅速覆奏著将硃批兩圗發
　往由五百里傳諭知之
　　乾隆四十三年四月二十二日
上命軍機大臣傳諭薩載等曰據薩載奏黄河改從陶
　荘繞北下注向東直趨距清口東西壩已逺是以此
　畨雖遇連日東北大風黄水不過抵至栁園頭而止
　不但未曾入運亦未漾至恵濟祠地方等語覧奏稍
　為慰懐若非前年諭令疏挑新河俾黄河正溜繞北
　東注此畨東北大風黄水不但倒漾且必致入運是
　先事預籌已有成效矣至所稱目下出口之水尚未
　暢達僅能刷出河泓所長嫩沙未能即時刷淨須俟
　淮水長發暢流下注自可全行刷除等語淮水長發
　難以預期時日恐不足恃現在正當重運北上不宜
　稍有阻滯且髙家馬頭一帶所長之淤及其尚嫩時
　加工挑挖亦易於為力著傳諭薩載䒭即遵前次發
　去圗内硃批㸃誌處董率㕔營各員多集兵夫将嫩
　淤速行挖淨俾河流疏暢並可将挖出之土由河内
　船運至順黄壩根以為壩内填土之用即或用帑稍
　多亦不致如前嵗開挖引河之費並可令無業貧民
　藉資餬口亦以工代賑之意将此由五百里發往並
　諭髙晉知之
　　乾隆四十五年三月初八日
上命軍機大臣傳諭薩載陳輝祖等曰據阿桂奏稱自
　豫省来浙經過淮徐一帶查看陶荘引河兩頭已寛
　至九十丈其中段僅寛六十餘丈河身雖已刷深但
　水勢被束不能大暢且将来伏秋大汛水来猛驟恐
　一時宣洩不及若将河身通行開寛四十丈俾一律
　深通汛水便可暢注等語所奏自属應行辦理之事
　現在已令阿桂前往該處㑹同薩載查勘後即行囘
　京薩載再来據實面奏如果應行辦理並速派委妥
　員興工挑挖務於四月内全行赶辦完竣約計朕囘
　鑾經過時可以辦得㡬成并著薩載據實覆奏将此
　由五百里傳諭薩載并諭陳輝祖知之
　　乾隆四十七年十月初六日
上命軍機大臣傳諭阿桂䒭曰本日據何裕城奏查勘
　運河堤工並籌備料物一摺内稱就目下水勢而論
　自七月十九日消水起至九月下旬止陸續消退二
　尺以外此後時交冬令水源更弱約計明春尚可減
　去二三尺等語漫水下游設法䟽洩入海為目下第
　一要務節經降㫖令該督等廣籌去路竭力疏消今
　自七月至九月僅陸續消退二尺以外轉瞬明年春
　汛不可不於冬令水弱之時預為籌辦以期積水早
　涸運河堤閘得以及時施工而民田亦得早為耕種
　前據阿桂奏伊家河口以挑浚分洩請令袁守侗先
　行㑹同勘辦業經降㫖先行又江南之駱馬湖六塘
　河塩河俱係宣洩運河去水之路尤宜展拓口門使
　得暢達東注方為妥善著傳諭阿桂於浙省囘京之
　便順道㑹勘應行赶𦂳籌辦之處即一面奏聞一面
　辦理将此由六百里傳諭阿桂其何裕城原摺一併
　抄寄閱看並諭薩載袁守侗何裕城知之
　　乾隆四十七年十二月初八日
上命軍機大臣傳諭薩載閔鶚元䒭曰昨福長安到京
　奏及伊過江南據薩載告稱江南運河入江口門距
　金山行宫較逺今查有舊河身一道若加挑浚止有
　三里經過更覺便㨗且可避中泓溜勢之險而於商
　賈舟楫往来亦為利便又往棲霞向係經由陸路不
　免舍舟登岸今亦擬挑河一道直達棲霞一水可通
　以省往返跋渉之勞等語竝将圗説呈覧此議可行
　俱應亟為者著傳諭薩載閔鶚元即将此二處於明
　春迅速興工挑浚即於從前預偹留江銀兩應用但
　念四十九年南巡粘補行宫等費未免不敷現已傳
　諭富勒渾等於賞給浙省辦差多餘銀兩内撥觧江
　南二十萬兩薩載等自能仰體朕意妥協辦理也將
　此由四百里諭令知之
　　乾隆四十八年正月二十二日
上命軍機大臣傳諭伊齡阿等曰前因辦理南巡差務
　曽諭令福崧由浙江撥交薩載銀二十萬兩現在鎮
　江龍潭開挖新河此係有利商旅之事恐需費尚有
　不敷著傳諭伊齡阿於運庫存貯應觧内務府項下
　撥銀二十萬兩觧交薩載應用毋庸動支塩課正項
　亦不必令衆商捐辦並諭令薩載等知之
　　乾隆四十八年四月十六日
上諭内閣曰山東運河堤閘各工現在勘明叚落一律
　興修著於部庫内撥給銀五十萬兩照例解往備用
　該部即遵諭行
　　乾隆四十八年七月二十七日
上命軍機大臣傳諭薩載等曰據薩載等奏黄河水勢
　盛漲搶䕶各工及張家馬路相機酌放水戧平稳情
　　形一摺已於摺内批示矣此次伏汛黄水連前共長
　　至一丈三四尺大溜奔騰浩瀚實為盛漲上下各㕔
　　工程如夏家馬路張家馬路等處在在險要該督䒭
　　督率在工員弁或赶𦂳搶䕶或酌放水戧仰賴
上蒼
　河神黙助得以化險為平各工保䕶安穏以手加額欣
　　慰覽之朕感荷之餘益深䖍敬現在秋汛即至新河
　　下游在在喫𦂳薩載等尤宜倍加謹慎督飭工員晝
　　夜防守保䕶各工俟秋汛奏報安瀾後再降諭㫖将
　　該督並河東江南兩縂河及在事出力員弁交部議
　　叙以示奨勵再閱圗内張家馬路堤後塘内清水深
　　八九尺至一丈一二尺不等恐傷及堤根亦為可慮
　　此時如能放淤使水去泥澄壅䕶堤根固為盡善否
　　則亦須設法疏消毋令清水積存堤外致貽後患上
　　屆南巡時閱視河工亦見数處堤後尚有積水彼時
　　曾諭設法疏消放淤該督等並宜逐一留心查勘一
　律妥辦或放堤外以為鞏固堤工之計至薩載等另
　摺所奏李家荘口門外黄水漸次増髙恐致漾入淤
　墊新河已於六月二十八日堵閉䓁語楊家荘口門
　出水既暢自無須李家荘新河分溜該督䓁相時堵
　閉所辦甚合機宜但何以未經奏及計彼時薩載已
　赴東省㑹勘運河工程李奉翰何以亦未具奏直至
　降㫖詢問始行奏覆伊等豈未知朕厪念河防昕夕
　懸注耶著傳諭該督等此後凡有闗河務事宜俱即
　随時具奏以慰厪念將此由四百里諭令知之
　　乾隆四十八年十月二十三日
上命軍機大臣傳諭薩載等曰據薩載䓁奏黄河形勢
　兠灣刷成新河一摺内稱郭家堂一帶黄河坐灣溜
　勢偏趋南岸田家樓埽工係頂冲迎溜正擬於老灘
　挑挖引渠引溜直趨現在興工尚未挑成而河溜日
　見塌進勢甚迅速當即乗勢啓放河頭河尾共刷寛
　一百数十丈全河大溜暢達所有田家楼埽工現今
　淤閉等語覧奏欣慰已於摺内批示矣郭家堂老灘
　正在挑挖引渠仰邀
河神黙佑乗勢塌寛全河大溜忽然取直歸中自属善
　機朕心深為嘉悦但閱圗内郭家堂即逼近新河該
　處現有居民向来隄外灘地距河稍逺之處原准民
　間居住惟不准私築隄堰致碍水道例禁本明前經
　降㫖命河臣㑹同地方官妥協辦理但恐日乆廢弛
　小民各䕶田廬仍不免私自圈築侵佔河形以致汛
　水長發時有碍溜勢於河務大有闗係除将此摺交
　軍機處存記俟明春南巡親臨閱看外著傳諭薩載
　李奉翰蘭第錫何裕城明興於南北兩河灘地留心
　實力查辦毋得視為具文将此諭令知之
　　乾隆四十九年閏三月二十二日
上諭内閣曰據薩載李奉翰奏江南河工預籌修防蓄
　洩機宜辦理工程三處繪圗貼説具奏已扵圗内詳
　悉批示並面諭該督等遵辦矣天然閘下既舊有引
　河年久淤墊理應一律疏浚深通以備盛漲之年開
　放分洩自當首先辦理方為有備無患其所奏外河
　順黄壩堤工後深塘用土填平並於迤下估築新堤
　一道是應次第辦理以資保障至該督等所稱髙堰
　石工子堰尾土尚矮須一律加髙培厚一節髙堰石
　工既經加髙層数其土堰間有卑矮之處自應一律
　加髙培厚接成一勢並應栽種桞樹俾根株盤結更
　可永逺鞏固此事與前在海寧令将紫塘石工中間
　積水溝槽墊平以資重障之㫖事同一例應定為再
　次辦理将此分晰指示該督等其仰體朕意遵照妥
　辦所需錢糧著照所請於兩淮運庫撥用
　　乾隆四十九年四月初一日
上諭内閣曰山東運河堤岸各工前經發帑興修現已
　一律完整辦理甚為妥速蘭第錫何裕城明興俱著
　交部議叙其道府以下各員著蘭第錫明興查明具
　奏實在奮勉出力者交部從優議叙其次出力者交
　部議叙其餘随同在工未經出力者亦不必濫行叙
　入至効力各員或留河工委用或留地方差遣並著
　蘭第錫明興分别查明酌議具奏
　　乾隆四十九年四月初二日
上諭内閣曰昨因東省運河隄岸各工修理妥速已降
　㫖将蘭第錫何裕城明興及在工出力人員分别交
　部議叙矣因思從前堵築青龍岡壩工時漫水由㣲
　山湖下注曽降㫖命薩載等籌勘去路旋據該督等
　将㣲山湖下游之顧家荘引渠開挖寛深及駱馬湖
　各閘壩次第啓放分洩水勢故㣲山湖運河得以速
　消運水乃可興工則薩載李奉翰之功亦不可泯又
　髙堰改砌石工徐州韓家山接築石隄各工皆尅期
　蕆事在工人員均属奮勉薩載李奉翰俱著交部議叙
　其在工出力人員並著薩載查照昨降諭㫖分别等
　第一體交部議叙
　　乾隆四十九年四月初十日
上諭内閣曰山東運河前因豫省漫水下注湖河一片
　縴道閘壩俱被淹浸上年合龍河復後特降諭㫖将
　東省運河官民堤埝土石各工一律興修共用銀五
　十三萬九千四百餘兩今因例價不敷加用津貼銀
　五十三萬餘兩據該撫明興奏請分年捐亷歸欵毋
　庸按例攤徵等語向来黄運兩河間遇𦂳要工程採
　辦料物雇募人夫官發例價本属優厚即或因料物
　昻貴限期稍𦂳一時難以取給于例價之外復有津
　貼不過加至十分之二三至多亦不過十分之五儘
　足敷用况運河堤岸工程尤非若豫省之堵築壩工
　可比加價銀兩何以較正項増至一倍恐其中不無
　藉端分潤之弊但朕軫念羣黎如河南江南等省一
　切河務闗係民生者不惜数千百萬帑金興工修築
　以期永資捍衛又何靳此数十萬津貼銀兩致官民
　竭蹷耶所有此次東省運河津貼銀五十三萬餘兩
　若按例攤徵民力固不免拮据即地方官捐㢘歸欵
　亦恐不肖之吏有所藉口致滋派累竟加恩准其一
　體作正開銷以示朕恵愛黎元有加無已之至意即
　使工員等果有侵蝕浮開等弊将来别經發覺時必
　當按律懲治所謂與其有聚歛之臣寧有盗臣自不
　肯因恐有弊端轉致恩澤不能下逮也将此通諭知
　之
　　同日
上命軍機大臣傳諭薩載李奉翰何裕城等曰據明興
　奏上年興修東省運河官民堤埝土石各工共用銀
　五十三萬九千四百餘兩因例價不敷加用津貼銀
　五十三萬餘兩請分年捐亷歸欵等語已明降諭㫖
　加恩准其作正價開銷矣部定例價較民間本属寛
　餘向来黄運兩河間遇𦂳急要工採買料物僱募人
　夫誠恐一時難以取給於例價之外酌加津貼亦不
　能免然不過加至十分之二三多亦不過十分之五
　儘足敷用何至如此次多至加倍而上屆豫省堵築
　青龍岡壩工甚且加至三倍之多雖朕愛民之心有
　加無已然工程銷算自有一定章程若俱似此任意
　津貼工竣後即准作正開銷将来遇有要工不但漫
　無限制無所底止且恐不肖之員恃有加價之例從
　中侵蝕浮冐開銷以冀㤙免又復成何事體耶朕因
　黄運各工闗係運道民生不惜千百萬帑金俾閭閻
　永資利賴所有数次津貼銀兩業已寛免此後倘遇
　各工不得援以為例著傳諭薩載李奉翰何裕城永
　逺存記除就近諭知蘭第錫明興外将此各諭令知
　之
　
　
　
　
　
欽定南巡盛典卷三十六
欽定四庫全書
欽定南巡盛典卷三十七目錄
　河防(三/)
　欽定四庫全書
　欽定南巡盛典卷三十七
　　河防
　　　乾隆十四年十一月十三日河道總督髙斌協辦
　　　河道總督張師載奏言竊照南省輿情久望
　聖主巡幸(臣/)等㑹同督撫諸臣奏
　　請荷䝉
　皇上諭㫖俯允於辛未年恭遇
皇太后六旬萬壽之年舉行
　盛典凡闔省紳耆士庻莫不額手懽呼衢歌巷舞而南
　　　河通工之官弁軍民更切歡忻踴躍尤覺什倍輿
　　　情伏念河工為
　　國家重務厯來談河務者人各異説紛如聚訟莫能
　　　折衷從前仰荷
聖祖仁皇帝六次巡幸
翠華所至勘閲情形指授方畧數十年間厯任河臣得有
　　　遵守即今一切修防之法悉皆凛奉成規循照辦
　　　理吏民謳歌
帝徳至今感頌彌深我
　皇上繼綂御極十四年來承
聖祖愛民之至意體
世宗經國之逺圖親總萬㡬不遑宵旰而河防諸務更皆
　　　上煩
　睿慮周詳是以綱舉目張已屬盡善無遺惟是水勢厯
　　　久不無變遷而修守機宜難於膠執如徐州之毛
　　　城舖宿遷之駱馬湖十字河之竹絡壩朱家閘之
　　　引河清口之木龍運口之収束洪澤湖之山盱天
　　　然二壩髙郵之東堤南闗車邏各壩以及黄河之
　　　雲梯闗海口等處皆為運道所闗民生所繫(臣/)等
　　　仰荷
　聖主委任雖竭盡駑駘不敢稍懈而知識淺陋多有未
　　　周其中形勢或昔平而今險節宣或昔是而今非
　　　修防蓄洩之方情形委宛實有非敷陳章奏所得
　　　詳明繪圖貼説所能曲盡者兹欣逢我
　皇上聖駕南莅於
　御道之所經由近者順邀
　睿覽仰遵
　指示規模即遠者亦可就便
　敕委重臣前往勘度奏請
　聖訓上繼
聖祖仁皇帝之鴻休偉烈於
　宸遊之順路抒底定之嘉謨以立百世之章程而垂萬
　　年之法守則南工可以永慶安瀾此兩河文武官
　　弁與軍民人等所以倍切歡欣鼓舞萬口同聲者
　　也(臣/)等恭候
　欽差嚮導至日當與商定
　鑾輅所經
　御舟所由之道路凡河工緊要工程應恭請
聖駕親臨閲視處所(臣/)等即與靣商敬謹籌辦其有應
　　行
遣令大臣閲勘者亦即預行分晰奏明臨期候
㫖酌派(臣/)等凛遵
諭㫖不敢過求華麗多耗物力一切殫竭心力敬謹料
　　理預備奏入報
聞
　　乾隆十五年三月二十四日嚮導努三兆惠奏言
　　據河道總督髙斌等奏稱徐州之毛城舖宿遷縣
　　之駱馬湖十字河之竹絡壩朱家閘之引河清口
　　之木龍運河閘洪澤湖之山旴天然二壩九里岡
　　髙郵州之東堤南闗車邏壩再黄河雲梯闗海口
　　皆闗運道民生
皇上御蹕所經近者懇請
皇上指訓遠者就近
敕委大臣勘度等因(臣/)等順㸔附近
皇上御路之朱家閘九里岡引河清口木龍運河閘髙
　　郵州東堤南闗車邏壩等處工程俱係順路再髙
　　家堰最為緊要
聖駕尚可經臨閲視將此八處入於
御路營盤外其徐州之毛城舖黄河雲梯闗海口相距
御路數百里山盱天然壩距髙堰百里宿遷縣之駱馬
　　湖十字河竹絡等壩工程在
御營之北二十里非住一日不能往㸔届期差何項大
　　臣往勘之處應令髙斌等自行請
㫖再有山東郯城縣所屬之禹王臺廟廟前所做之竹
　　絡壩亦係要緊工程經髙斌等㑹同臣往㸔相距
御營七里餘將此已繪入圖内呈
覽亦俟届期差大臣往㸔之處應令髙斌等自行請
㫖奏入報
聞
　　乾隆十六年二月初八日大學士管江南河道總
　　　督髙斌奏言洪澤湖在山陽縣西南清河縣東南盱
　　　眙縣東北周環三百餘里發源河南桐柏經信陽
　　　羅山息縣光州新蔡固始霍邱至正陽闗與汝水
　　　合又經安徽壽州與肥水合厯臨淮懐逺五河泗
　　　州盱眙合豫皖山河之水滙為洪澤湖由清口㑹
　　　黄入海堤工自武家墩至秦家髙崗長一萬七千
　　　餘丈查洪澤湖地居淮揚數十州縣上游堰盱堤
　　　工所以障全淮之水使不得分流旁出併力北趨
　　　以與黄㑹復分入運口以通運道乃黄運兩河之
　　　闗鍵也先是堤身單薄石工間段帮築不足以資
　　　捍禦屢致冲潰淮揚頻告水災淮水勢分力弱黄
　　　水倒灌入湖運口淤墊運道民生均為可虞厯䝉
聖祖仁皇帝南巡
親臨指示堅築髙堰堵閉六壩使淮水得歸故道暢出清
　　　口雍正八年荷䝉
世宗憲皇帝智神天縱洞悉機宜
特降諭㫖以治道之道惟有使黄水暢流無所壅滯則永
　慶安瀾然欲使黄水無所壅滯必湏保固髙家堰堤工
　使清水力能敵黄且以助其暢流之勢則河工可以永
　遠無虞發户部帑銀一百萬兩將堤工險要之所及單
　薄之處俱加修石工務令堅固髙厚以為久逺之計欽
　　　此欽遵自石工大加修築以後屹若金墉捍禦洪
　　　澤全湖巨浪保䕶淮揚二郡民生蓄清㑹黄利漕
　　　濟運
聖徳神謨功成底定誠千古不易之章程也(臣/)等竊查髙
　　堰一帶石堤現今完固間有舊石工殘缺隨時修
　　整惟土堤尚有未能一律之處縁湖水汪洋浩瀚
　　兼以西風鼓浪汹湧搏擊漸次汕刷尾土查自武
　　家墩至秦家髙崗有寛十餘丈者有寛七八九丈
　　者且有僅寛五六丈者雖土堤之外俱有磚石工
　　程原可無虞而萬全之䇿必湏將尾土再加修築
　　髙厚惟是堤長一萬七千餘丈工費浩繁臣等周
　　　厯往來再三籌畫計通身帮寛一律以十丈為率
　　　約需土方銀五萬餘兩若即於堰盱二㕔嵗搶修
　　　柴埽工内分年節省妥辦土工則數年之間可以
　　　一律完整不湏另請錢糧該處土性頗堅足資捍
　　　禦將來俱寛至十丈則既有石工以為外捍復厚
　　　其土堤以資保障髙堰一帶大堤益増鞏固正以
　　　仰體
世宗憲皇帝大修石堤保固髙堰之
聖謨昭垂久遠而淮揚數十州縣民生咸底安全萬世永
　　　賴實為大有裨益臣等現在委員細加確估兹欣
　　　逢
　鸞輅南廵
　親臨髙堰是否可行仰祈
　聖明指授方畧俾(臣/)等敬謹遵守辦理奏入
　上親臨閱視
　面諭髙堰山盱土堤帮寛十丈為率需用土方銀五萬
　餘兩即於堰盱二㕔歲搶修柴埽工内分年節省妥
　辦照所奏准行
　　乾隆十六年三月十五日大學士管江南河道總
　　督髙斌奏言乾隆十六年二月十九日奉
上諭朕經過淮安見城北一帶内外皆水雖有土堤為
　之防禦而人烟凑集之區設經異漲其何以堪甚覺
　怵然亟應改建石工以資保障著總河髙斌等㑹同
　總督黄廷桂確勘詳估及時建築毋忽欽此欽遵仰
　　見我
皇上慎重河防念切民生之至意(臣/)等遵即委員確勘
　　詳估查淮城地勢低窪逼近運河西門一帶只有
　　石工長三百六十七丈自北角樓迤上至石馬頭
　　内外俱水土堤難資捍禦每年鑲修柴埽伏秋大
　　汛甚屬危險今䝉
聖明洞悉機宜指受方畧建築石工以垂永逺淮安城
　　社民生永資鞏固(臣/)等查北角樓迤上舊石工尾
　　至石馬頭計長四百五十丈應行建築石工按照漕規
　　核實確估共需工料銀四萬七千四百餘兩臣等
　　謹開具清摺繪圖貼説恭呈
御覽(臣/)等另行照例題估仍一靣行令江蘇布政司撥
　　款解交河庫委員辦料及時興工奏入
諭依議行
　　乾隆十六年六月初三日大學士管江南河道總
　　督髙斌奏言該(臣/)等㸔得洪湖隄工為淮揚之保
　　障係清水之來源㑹黄濟運實南河第一闗鍵欽
　　奉我
皇上親臨閲視全隄周覽形勢
特頒諭㫖添建智信二壩仍加封浮土俟仁義禮三壩
　　過水三尺五寸始相機節宣天然壩則永禁啟閉
　　其舊用土工形勢不稱之處一律改建磚石工程
　　隨即欽遵
諭㫖率同道㕔委員前往堰盱隄工詳悉查勘確加丈
　　量查舊建之仁禮二壩寛七十丈義壩寛六十丈
　　今新建二壩亦應寛六十丈其壩基石脊欽遵
諭㫖五壩髙下一律維均總以髙堰水誌深八尺五寸
　　平水為度内新建智壩一座估銀五萬八千三百
　　四十兩五錢零信壩一座估銀五萬九千二兩一
　　錢零林家西改建石工估銀四萬四千二百二十
　　三兩零沈家西改建石基磚工估銀三萬五千三
　　百八十一兩三錢零清水溝秦家髙崗改建石基
　　磚工估銀一萬八千一百三十五兩七錢零又接
　　下石基磚工估銀四千七百九十三兩八錢零蔣
　　家壩改建石基磚工估銀一萬八百五十兩三錢
　　零蔣家閘工鉗口石壩一座估銀六千九百一十
　　兩七錢零以上通共估需料物夫工銀二十三萬
　　七千六百三十七兩八錢零理合造册
　題估再查此項工程所需磚石木灰等料繁多採買
　　轉運稍費時日必需早為發帑購辦庶可及時修
　　築完竣(臣/)等一靣移咨江蘇撫臣於藩庫内撥款
　　解交河庫動支給發遴委幹員分投採辦料物速
　　即到齊本年秋汎水退後尅期興工於乾隆壬申
　　年伏汎水長以前一律完竣合併陳明奏入
諭部速議
　　乾隆十六年六月十四日大學士管江南河道總
　　督髙斌奏言(臣/)等㸔得淮城地勢低窪逼近運河
　　西門一帶只有舊石工三百六十七丈自北角樓
　　迤上至石馬頭内外俱水土堤難資捍禦每年鑲
　　修柴埽伏秋大汛甚屬危險㳟逄我
皇上親臨閲視洞悉機宜
指授方畧建築石工以垂永乆臣等遵即委員確勘詳
　　估㳟摺奏明查自漂母祠迤北石馬頭至北角樓
　　舊石工尾應建石工長四百五十丈確估共需料
　　物匠役夫工銀四萬七千四百七十六両八錢零
　　相應造册
　題估再查此項石工所需磚石木灰等料繁多採買
　　轉運稍費時日必湏早為發帑購辦庻可及時修
　　築完竣(臣/)等一靣移咨江蘇撫臣於藩庫内撥款
　　解交河庫動支給發遴委幹員分投採辦料物速
　　即到齊俟本年秋汎水退後尅期興工於乾隆壬
　　申年伏汛水長以前一律完竣合併陳明奏入
諭部速議
　　同日工部奏言工科抄出大學士管江南河道總
　　督髙斌等題山盱添建智信二壩並改建磚石各
　　工估需工料銀二十三萬七千六百三十七两八
　　錢零一疏乾隆十六年六月初三日奉
㫖該部速議具奏欽此(臣/)等查得髙堰隄工保障淮揚
　　蓄清濟運實運道民生之闗鍵我
皇上周覽形勢洞悉機宜
諭令將天然壩立石永禁開放其三滾壩以外添建智
　　信二壩上封浮土俟仁義禮三壩過水三尺五寸
　　則啟智壩如仍不减乃次及於信相機節宣又自
　　新建信壩北雁翅以北一律改建石工南雁翅以
　　南至蒋家閘則用石基磚甃以期首尾完固仰見
睿慮周詳務使全堤鞏固永慶安瀾今該總河髙斌等
　　欽遵查勘将添建二壩改建磚石各工通共估需
　　工料銀二十三萬七千六百三十七两八錢零造
　　册題估並聲明此項工程用料繁多採運需時一
　　靣移咨江蘇撫臣於藩庫内撥欵給發委員採辦
　　俟秋汛後尅期興工於次年伏汎以前一律完竣
　　查本年閏五月二十二日據蘇州巡撫王師咨報
　　新建二壩並改建磚石等工准河臣委員赴司請
　　領銀二十三萬七千九百兩已照數撥解河庫相
　　應行令該督作速委員上緊採辦物料齊全及時
　　興工如式堅固工完照例核實造具清册題銷查
　　核可也奏入
諭依議速行
諭依議速行
　　乾隆十六年六月二十六日工部奏言工科抄出
　　大學士管江南河道總督髙斌等題淮城運河西
　　門建築石工估需工料銀四萬七千四百七十六
　　兩八錢零一疏於乾隆十六年六月十四日奉
㫖該部速議具奏欽此(臣/)等查得淮城地處低窪逼臨
　　運河甚屬危險堪虞荷蒙我
皇上親臨閲視於乾隆十六年二月十四日欽奉
上諭朕經過淮安見城北一帶内外皆水雖有土堤為
　之防禦而人烟凑集之區設經異漲其何以堪甚覺
　沭然亟應改建石工以資保障著總河髙斌等㑹同
　總督黄廷桂確勘詳估及時修築毋忽欽此今據該
　　總河髙斌等委員確估自漂母祠迤北石馬頭至
　　北角樓舊石工尾應建石工長四百五十丈共估
　　需工料銀四萬七千四百七十六兩八錢零造册
　　題估並聲明此項石工用料繁多採買需時一面
　　移咨江蘇撫臣於藩庫内撥款給發委員採辦俟
　　秋汎後尅期興工於次年伏汎以前一律完竣應
　　令該督俟藩庫撥解銀兩到日即速委員上緊採
　　辦物料齊全及時興工如式完竣仍照例核實造
　　具清册題銷查核可也奏入
諭依議速行
　
　
　
　
　
　
　
　
　
欽定南巡盛典卷三十七
欽定四庫全書
欽定南巡盛典卷三十八目錄
　河防(四/)
欽定四庫全書
欽定南巡盛典卷三十八
　河防
　　乾隆二十二年二月初六日傅恒等奏言遵
㫖將南河河務一事與尹繼善嵇璜等公同酌議現在毛
　　城舖業經奉
㫖堵閉將来黄流順軌直赴下游河身自可漸就疏刷
　　但徐州南北兩岸當上游之首衝北岸孫家集現
　　已築有草壩其汕刷支河務湏查勘填築而南岸
　　隄工更宜迅為加幫以資捍禦至洪湖五壩所以
　　宣洩湖水其智信二􁆡曽經奉有
諭㫖非遇盛漲不得遽開但五􁆡過水既多而下游承
　　受僅髙郵之車邏等三􁆡未免来多去少應於昭
　　闗地方復設渷􁆡滚􁆡之下開一支河更將南闗
　　舊􁆡改建滚水石􁆡其規制便與髙堰五壩相應
　　再歸江諸河業於上年開挑現在疏通而范公隄
　　諸閘之下入海河道應否設立閘座應請一併交
　　與臣嵇璜㑹同白鍾山逐一相度情形請
㫖遵行奏入
上諭曰知道了著嵇璜明日就去
　　乾隆二十二年二月二十七日白鍾山嵇璜奏言
　　竊(臣/)同河東河(臣/)張師載将銅沛㕔屬黄河一帶
　　應築應堵應疏各工親往逐一查看偹細繕摺具
　　奏恭請
聖訓辦理(臣/)於本月十三日回至徐州工次適副總河
　　(臣/)嵇璜来徐奉
㫖河南工務一摺令(臣/)閱看㑹同覆
　奏(臣/)跪聆
天語洞悉全河機宜無㣲不燭實為萬世治河不易之
　　良規竊查洪澤湖五壩共寛三百二十餘丈髙郵
　　車邏等三􁆡僅寛不滿二百丈誠如
聖訓来多去少難免壅遏之患自應上下相應方無偏
　　枯之虞今軍機大臣等所議於昭闗􁆡地方復設
　　滚􁆡開一支河更将南闗舊􁆡改建滚水石􁆡其
　　規制與髙堰五壩相應計其来源籌其去路實屬
　　量入為出之道深合機宜至范公隄諸閘之下入
　　海河道應否設立閘座并令同(臣/)逐一相度情形
　　妥協籌畫請
㫖遵行敢不凛遵悉心籌辦仰體
聖主厪念河防之至意但(臣/)離南河日乆恐水勢河道
　　情形較前不同未敢懸揣忘議容(臣/)将黄河上游
　　各工辦有就緒星即馳赴下游一帶細加查勘務
　　期籌酌萬妥恭
　奏請
㫖遵行抑臣更有請者髙寳諸湖上承洪澤湖並天長
　　六合之水滙歸於運河由運河諸壩分趨下注江
　　海向来臨湖西岸設有出水港口二三十座導水
　　入運由港口東趨以資宣洩最為𦂳要若俟伏秋
　　大汛洪澤湖水甚漲之時始行開放則五壩齊趨
　　髙寳諸湖勢不能容納往往洶湧奔注盈堤溢岸
　　穿運而東無怪乎興鹽髙寳窪下之處不能容受
　　即地勢少髙之所亦難免淹漫之虞與其蓄之於
　　平時使湖河之水盈滿莫若預為籌畫陸續宣洩
　　庶免驟漲之水一時并注為害(臣/)前任南河時曽
　　經
　奏明於桃汛時視湖河水勢細察情形如河水足資
　　濟運毋庸蓄水即先將西岸瀉髙寳湖水之港口
　　預為酌量開放俾湖水日逐宣洩其勢自減而湖
　　靣騰出以待洪湖盛漲五􁆡減下之水亦可容納
　　湖河之水循序滙歸江海不但下河地方不致受
　　淹且藉此循序下注之水可以挿秧種稻較之壅
　　滯偏髙陡然開放一時驟漲迥不相同仰䝉
聖允今可否仍照前例預將出水港口先為開放以資
　　陸續宣洩之處伏乞
皇上
訓示遵行奏入
上諭曰允行照辦
　　乾隆二十二年五月初三日夢麟徳爾敏尹繼善
　　白鍾山嵇璜奏言竊照江南黄河至徐州漸窄逼
　　近城垣北岸蘇家山一帶又復𦂳束大溜形勢甚
　　險仰䝉
皇上軫念民瘼親臨閱視指授方畧以近城石壩最為
　　𦂳要令將從前已有者加帮以培其勢從前所無
　　者接築以重其防不惜帑項興舉鉅工仰見我
皇上智炳㡬先酌籌盡善從此鞏固河防永資利賴徐
　　州紳耆士庶感激
天恩歡呼動地兹(臣/)等率同該道等凛遵
皇上指示機宜逐一詳細查勘東門一帶原無石工之
　　處自四大王廟迤東拐角樓石磯􁀙至人家頭止
　　應接修石工三叚計長一千三十丈五尺又西門
　　外奶奶廟迤西至韓家山埽工後止應接修石工
　　長五百三十四丈五尺共應増建石工一千五百
　　六十五丈所需石料十一萬餘丈於就近蘇家山
　　王家山等處採取濟用核計各項工料共約需銀
　　二十三萬餘兩但此處河身窄狭溜勢湧急必湏
　　修建堅固始能垂之永乆應請照依乾隆十八年
　　堰盱石工之例加添汁米石灰鐵銷並甎後築打
　　灰土方足以資捍禦又約估増添銀二萬餘兩通
　　共約需銀二十六萬餘兩(臣/)等已遴選幹員分投
　　採辦尅期儧運仍多委員弁上𦂳查催早為預偹
　　齊全俟九月内霜降水落之時開槽興工一舉集
　　事其舊石工内有應需収拾粘補者亦即查一明一
　　併估辦庶大工新舊一律整齊錢糧俱歸實用以
　　仰副我
皇上慎重河防至意奏入
上諭曰好如議行
　　乾隆二十二年六月十三日山東巡撫鶴年奏言
　　竊(臣/)等奉
命㑹查東省兖属積水於五月二十一日抵濟寧随乘
　　駕小舟遍厯被水村莊由濟寧之牛頭河金鄉之
　　水田寺魚臺之谷停鎮沙河滕縣之戚城嶧縣之
　　韓莊並抵沛縣之夏鎮銅山縣之欒旺村周環查
　　視查得五属地畆界連南陽昭陽㣲山等湖本属
　　低窪雨水過多上游曹單鉅嘉等邑之水自西而
　　来滙聚合流東則汶泗沂洸等河入運之水復洩
　　入在西之南陽昭陽轉輪透流而總滙於㣲山一
　　湖查㣲山湖出水之路有二一由韓荘湖口閘入
　　運一由茶城及小梁山一帶㑹荆山橋入江南運
　　河向來有此等處去路是以伏秋水勢雖大消落
　　亦易自黄河北岸石林口漫溢之後茶城一河漸
　　有沙淤迨上年孫家集黄河全溜直奔荆山橋而
　　小梁山之河又加淤塞止有湖口一閘藉以消洩
　　復因孫家集漫流入湖較往年更甚以致湖水益
　　増倒漾而北兖属等處瀕湖村莊田畆盡被淹沒
　　兼以運河自石佛閘以下厯年汶泗等河發水亦
　　大流沙停淤河底漸淺不能容受遂成内外相抵
　　之勢河湖連為一片積聚難消荷䝉
皇上軫念民依将孫家集来水大加堵築固已截住來
　　源而消涸有期矣今嵗春間復䝉
天恩特發帑金将小梁山至荆山橋口之舊河逐加挑
　　挖是以髙阜地畆漸次涸出現將已涸未涸頃畆
　　數目(臣/)鶴年另列清单恭呈
御覽但查自三月二十八日至今五月之杪湖水僅消
　　一尺六寸不特東省積水尚多未涸即附近之江
　　南銅沛二縣地畆亦為湖水所淹未見涸退(臣/)等
　　詳按情形偹訪輿論現今小梁山之河雖已開挖
　　而荆山橋出水仍未深暢茶城一河現在築􁆡挑
　　濬尚未竣工又聞江南中河之雙閘及駱馬湖六
　　塘河現因重運經行亦未啓放是以湖水難消不
　　能暢流(臣/)查治水先須下游通利而後上游有所
　　宣洩必俟茶城開壩流通無阻而六塘河又加疏
　　濬駱馬湖水得以東下五州縣積潦始得遞次掣
　　減(臣/)等現飭地方官将各涸出之地先行寛裕借
　　給籽種趕種雜粮其将涸未涸之地俟稍可用功
　　亦飭酌量情形各開溝塘俾水有所歸而地亦可
　　漸露惟一片汪洋水勢深廣之區非宣洩有路不
　　能即行減退(臣/)等復集父老細加講求或言利國
　　驛西欒旺河應挑河九十里歸入江南運河或言
　　湖口閘之南應挑挖伊河四里仍入韓荘運河或
　　言韓荘南七八里之伊家河舊有河形應就此河
　　挑濬入運(臣/)等按其所説俱親詣各該處確勘情
　　形欒旺一路山麓層疊不可開鑿湖口閘南一路
　　相距運河止四里即便開通亦不能大有宣洩惟
　　伊家河一路相度地勢較之他處似属有益但茶
　　城現在興工六塘河亦宜疏濬此兩處將來若能
　　暢流則湖水之出荆山橋者即無阻滯而運河之
　　出駱馬湖者又由六塘河傍洩東省積水自當漸
　　次消涸伊家河一路即可停止毋庸多費工作現
　　在(臣/)鶴年一面飭委布政司㑹同運河道差諳練
　　人員測量地勢水面尺寸詳議㑹核外俟臣裘曰
　　修查看歸徳及宿虹等處事畢仍囬東省再行詳
　　加籌計應否仍需辦理另行㑹同江南豫東督臣
　　河臣撫臣熟商妥議具
　奏總之於民生地方果有禆益不敢不留心採辦亦
　　不敢輕舉妄動為有損無益之事所有㑹同勘過
　　積水情形謹繕摺恭
　奏伏祈
皇上睿鍳
訓示遵行又現今運河淤淺堤岸斷續之處(臣/)等正籌
　　議間適河臣張師載自徐州至韓莊與(臣/)等所議
　　意見相同據云應俟水勢消減即將㫁續之堤岸
　　淤澁之河道確估修治㑹同(臣/)鶴年另行摺
　奏合併聲明奏入報
聞
　　乾隆二十二年六月二十四日江南協辦河道總
　　督嵇璜奏言竊(臣/)凛遵
皇上諭㫖前徃下河率同何煟悉心詳勘淮揚運河東
　　堤減入下河之水自邵伯以北者皆歸海邵伯以
　　南者皆歸江縁邵伯迤東地脉髙阜天然限制各
　　有分途若欲使之向若歸虚必順其就下之性(臣/)
　　查下河歸海之路從前所建各閘丁溪小海地勢
　　外髙不能洩水其草堰劉荘伍祐新興等場皆得
　　地勢之宜分注闘龍港新洋港等口歸海惟查劉
　　莊場之大圑閘至新興場之石䃮閘相距五十五
　　里中間並無一閘應請於伍祐場之沿窪口蔡家
　　巷地方添建五孔石閘二座開挑上下支河引歸
　　新洋港入海又查石䃮閘天妃越閘兩牆裹頭尾
　　土俱已塌卸應請一併修補堅固又各閘下支河
　　年乆淤淺現在比閘底髙二三尺至四五尺不等
　　應請勘估興挑又沿海港口現俱深通惟射陽湖
　　灣曲太大洩水不暢竟有東西僅隔里許而南北
　　繞一大灣至數十里者應請勘估挑通俾得徑㨗
　　歸海至於串場河以西河渠甚多其導水順而現
　　今淤塞者如泰州之孔家涵塩城之岡溝河皮岔
　　河三處應需疏濬深通以資利導又髙寳運河東
　　堤原設石閘十餘座水大則藉以洩水歸海水小
　　則藉以灌溉民田甚為有益今查郎兒閘子嬰南
　　閘并邵伯之三閘年久傾圮應請拆修以利啓閉
　　以上皆下河歸海之路苐查下河州縣本係水鄉
　　形如釡底每遇霖雨兼旬即遭渰漫若髙郵諸􁆡
　　過水太多盈科漸進方能歸海而下河已不免泛
　　溢查湖河水勢歸江近而歸海逺歸海紆廻而歸
　　江徑直多一分入江之路即少一分歸海之水(臣/)
　　查運河歸江之路芒稻閘董家溝石羊溝廖家溝
　　四處閘􁆡共寛八十六丈邵伯以南運河東隄舊
　　設有金灣六閘金灣滚􁆡東西灣􁆡鳯凰橋璧虎
　　橋灣頭閘等處共寛九十餘丈上下相應用以導
　　水入江今查東隄僅金灣六閘并灣頭閘過水通
　　計七閘口門止寛十二丈八尺尚不如芒稻東西
　　二閘之寛鳯凰橋正南木橋過水甚為㣲細東西
　　灣􁆡面本髙金灣滚􁆡淤土久積以致運河之水
　　不能及時宣洩(臣/)於五月内
　奏明動支帑銀一千兩將金灣滚壩並鳯凰壁虎二
　　橋抽挖溝槽不過暫為宣洩之計應請俟霜降後
　　將金灣滚􁆡刨低一尺東灣􁆡改低二尺五寸鳯
　　凰壁虎二木橋下淤灘一并挖深比運河底髙七
　　尺為凖再西灣􁆡形勢不順毋庸挑挖應請将東
　　灣􁆡添寛十二丈壁虎北木橋之上另開河頭十
　　二丈添建木橋一座滙入壁虎橋引河内以資宣
　　洩又金灣閘底尚髙應将北閘底改低一尺查上
　　年已經兩淮運使㑹同淮揚道估有成數應請照
　　案辦理東灣鳯凰壁虎等橋􁆡外支河應請照所
　　改􁆡眷一律挑深方得湍流無滯又邵伯西岸諸
　　港口為湖水遞入運河之咽喉内有蔡花港奶奶
　　廟港陳家港紅橋港乆經淤塞(臣/)於五月間
　奏明疏濬已經完竣惟查邵伯諸湖遞注之引河多
　　有淺阻不通平時不能暢流每致停蓄積水盈滿
　　湖中應請將黄子湖通連朱家湖之湯家絆引河
　　改向西南疏濬寛深再朱家湖通連董家湖之王
　　家莊地方開挑新引河一道引水直注董家湖以
　　逹孔家橋形勢灣曲應請於東首另挑引河入尤
　　家窪下接挑新河一道由蕪城墩後引入越河再
　　將越河加挑寛深節節引導諸湖積水湍流入運
　　由鳯凰壁虎二橋出廖家溝等壩歸江又查運河
　　寳應之竹絡􁆡外灘漸髙難資宣洩應請於竹絡
　　􁆡之南三里溝地方建設滚水石􁆡一座庻山寳
　　水勢可以平緩以上皆湖河歸江之路至查宣洩
　　機宜惟在冬春初夏若六月以後江面既髙潮汐
　　又大雖盡開閘􁆡而洩減無多且山盱五􁆡寛三
　　百三十丈又益以蔣家壩十八丈而歸江閘􁆡止
　　八十餘丈来水㡬五倍於去水必須長年開放寸
　　寸洩減俾髙寳諸湖預留過水之地斯不致壅滯
　　為患但查芒稻閘河乃兩淮塩艘必由之路若下
　　板堵􁆡以濟塩運則河工坐悮機宜若全開閘􁆡
　　以利湖河則塩船恐致淺阻期於兩不相妨庶可
　　行之久逺臣悉心諮訪或稱另開運塩河道或稱
　　於人字河築􁆡建閘二説皆不可行臣查灣頭至
　　丁堰之運塩河道現在深淺不一竟有淺至尺許
　　者所以芒稻閘一經啓板即虞淺阻應請將運塩
　　河道勘估興挑以芒稻西閘底水深五尺為度使
　　運塩河内長存五尺底水則塩船可以遄行而沿
　　河閘􁆡可以長年啓板既有利於河工亦無碍於
　　塩運再查下河各州縣小港支渠不可數計豈能
　　普例興挑查康熈年間每嵗令下河居民挑濬渠
　　港著有成效應請責成地方官於農隙之時查明
　　田間水道有湮塞淺隘之處傳集里民按照地畆
　　辦理佃戸出力業主給食逐年開挑挑出之土即
　　堆成圩岸以䕶田疇是在有司善為督率則地方
　　日有起色每年將所挑各河造報督撫稽考數年
　　以後庻渠港通逹旱澇有偹至籌辦應修各工内
　　歸江者應請列為急工歸海者應請列為緩工其
　　歸江工程須在九十月間興工方為有益仰懇
皇上勅下督河撫塩諸臣㑹同確議如果應行興舉即
　　速確估具題務於秋汛後刻期儧辦以収實效再
　　各工内所需銀兩有𨽻属水利應於江蘓藩庫内
　　動支有𨽻属塩務應於兩淮運庫内動支𨽻属河
　　工應於河庫内動支者統俟㑹議分别辦理合并
　　聲明(臣/)謹繪圗貼説恭呈
御覽奏入
上諭(恭載/於前)
　　乾隆二十二年七月十六日兩江總督尹繼善奏
　　言竊(臣/)自省起程馳赴徐州於七月初四日接署
　　撫印即往沛縣查勘該縣地本低窪昭陽㣲山諸
　　湖接連環繞東省濟泗汶滕山水奔注滙歸向有
　　䕶城堤一道以防水道近縁東省連年雨水坡河
　　下注過多加以去年孫家集之黄流漫溢倒灌本
　　年夏間又復隂雨連綿僅恃小梁山茶城入荆山
　　橋尾閭宣洩来源多而去路少以致水勢不能驟
　　消現已派委専員酌動庫項多購料物將䕶城
　　工加謹修防俟水退後再行奏請動項加帮髙厚
　　以期鞏固惟疏消積水以冀涸復地畆播種春麥
　　為目下苐一要務查湖水去路除荆山橋外尚有
　　湖口閘一處與韓荘閘相近雖為蓄水濟運亦係
　　洩水尾閭向係山東河員經管該閘金門僅寛一
　　丈數尺現在湖水較前加長濟運已嫌其過多即
　　閘門長行開放不足以資暢洩(臣/)現在咨商山東
　　河撫諸臣或添設滚􁆡或添建閘座使湖水得以
　　暢出入運庻可望其漸消又小梁山茶城之水俱
　　由荆山橋流入運河然必運河之中無所壅滯庻
　　水得以暢流(臣/)查山東有沂河一道自北向南流
　　入駱馬湖近因水大於邳州之盧口向西散漫入
　　運河之水過多與荆山橋洩下之水相阻不能通
　　暢似此層層阻遏皆為沛縣受病之由(臣/)已委員
　　前往盧口悉心相度俟可動工即行動項堵築使
　　沂水不能入運以速湖水去路現在親往各處詳
　　細查勘通經熟籌凡於洩水有益者另行奏請辦
　　理所有(臣/)酌籌沛縣疏洩事宜謹繕摺恭
　奏伏祈
睿覽訓示再淮徐海属等處被灾州縣雖輕重不等俱
　　係積歉地方辦理不容稍遲(臣/)遴委多員分路查
　　勘并飭道府督率辦理(臣/)於勘河之便親往稽察
　　將極貧户口照例先行撫䘏一月其應行正賑較
　　常年早為放給以濟災黎俾無失所奏入
上諭(恭載/於前)
　　乾隆二十二年八月初九日兩江總督尹繼善河
　　道總督白鍾山奏言乾隆二十二年七月初二日
　　接准
　廷寄欽奉
上諭嵇璜奏湖河宣導機宜并應疏應修各工一摺所
　言頗有中要之處已有㫖交與尹繼善白鍾山等動
　帑辦理著再傳諭該督等於應動工時悉心經理務
　於下河諸水多減一分則地方早受一日之益此於
　下河民生闗係甚鉅該督等須慎重妥辦不得視為
　泛常草率了事所需帑項如有不敷即於塩庫項下
　動支仍將辦理情形據實奏聞欽此欽遵仰見我
皇上軫念下河民生以期宣洩合宜永慶奠安之至意
　　(臣/)等欽遵
諭㫖查照嵇璜原奏歸江工程尤為𦂳要現在遴委幹
　　員分段承修并委大員查催督辦於九月内即行
　　興工尅期儧辦俟急工完竣歸海各工即行接辦
　　(臣/)等於動工時即親往悉心經理所需帑項照例
　　分别動支如有不敷即於塩庫項下支用臣等凛
　　遵
聖訓董率属員慎重妥辦斷不敢視為泛常草率了事
　　一面将應修各工據實確估㑹
　題奏入報
聞
　　同日兩江總督尹繼善奏言竊查南陽昭陽㣲山
　　等湖衆流所歸水勢浩瀚宣洩之路有二一自江
　　南小梁山茶城等處出口由荆山橋至王母山歸
　　入運河一自山東湖口閘入運由得勝六里鉅梁
　　萬年丁廟頓荘候遷臺荘等八閘及江南之河清
　　河定河成三閘經宿遷桃源過清河之雙閘以抵
　　楊家荘一由草􁆡歸入黄河一由塩河閘壩下注
　　入海此湖河之來源去路也臣因湖口一閘過水
　　無多應酌添滚壩使湖水得以暢出前已具摺
　奏明并咨商臣張師載鶴年酌辦(臣/)又細加籌計自
　　湖口閘以下因蓄水濟運設有各閘層層闗鎖河
　　身未免窄狭至水大時頼以宣洩者全在各閘之
　　越河也今查自湖口閘以至黄林荘山東運河長
　　七十餘里得勝等八閘各有越河以閘門越河并
　　計較之正河尚不甚窄自黄林荘以至猫兒窩江
　　南運河長八十餘里現在水面寛二十三四五丈
　　不等河清河定河成三閘各有越河以閘門越河
　　并計較正河窄至五六丈不等各閘層層收束原
　　為蓄水濟運今當急籌宣洩自宜随時變通現在
　　㑹商河臣白鍾山将河清河定河成三閘越河委
　　員估計再各挑寛五丈約需銀三千餘兩則湖口
　　閘并荆山橋下去之水可以更得暢流再宿遷運
　　河北岸有王家溝草􁆡一處現在駱馬湖水由􁆡
　　口流入運河雖係常年舊制但此時以宣洩㣲山
　　湖水為要有此王家溝之水入運横截未免上源
　　來水被其阻遏已商之白鍾山飭令㕔營速将王
　　家溝機堵閉又查清河縣之雙閘原係草􁆡亦有
　　正河越河漕船過後拆去草􁆡已寛三十二丈今
　　又拆去四丈共寛三十六丈以逹尾閭去路目下
　　楊家荘口門出水甚暢並有塩河閘􁆡一股向東
　　分流運河下游不致有所阻滯荆山橋一帶欽奉
諭㫖仍須廣為疏通責成夢麟再加開濬
聖明指示極為精詳臣親往荆山橋上下遍加查勘從
　　前橋洞過水十九孔今已過水五十餘孔上下河
　　身均属通順再加開濬愈暢愈為有益查夢麟原
　　奏善後事宜摺内亦稱積淤生灘之處應行疏濬
　　挑切(臣/)自當協同夢麟實力辦理并将茶城小梁
　　山湖口出水處所俟水勢稍落可以煞􁆡再行疏
　　濬深通總之湖水不消時時上厪
睿慮尾閭能多宣洩一分上游即少一分灌浸(臣/)悉心
　　採訪百計圗維凡有闗於疏洩機宜無不殫竭心
　　力黽勉辦理以期民困稍蘓仰副我
聖主愛飬元元之至意(臣/)現在由運河各閘前往邳州
　　查勘沂河将如何減水入運之處詳悉籌畫另行
　　㑹商具奏并前往宿遷桃源清河沐陽海州安東
　　一帶将應修河道親行相度外謹将籌辦運河疏
　　洩情形繪圗貼説恭請
訓示奏入
上諭曰此奏頗属盡心如所議速行仍恐疏洩不暢應
　再悉心講求
　　乾隆二十二年八月十二日裘曰修髙晋奏言竊
　　(臣/)等奉
命查勘宿靈虹積水兹(臣/)裘曰修於七月二十日由河
　　南入安省之宿州境經靈璧虹縣至下江宿遷縣
　　之歸江集安河口将三州縣積水處所去來情形
　　週遭相度(臣/)髙晋先於六月下旬勘災時亦經逐
　　一查過今在虹縣相晤悉心講求所勘水勢情形
　　相同伏查宿靈虹等處所有每年被水之由縁豫
　　省虞夏商永四邑之水畢注於宿州所恃以宣洩
　　者惟濉河一道查濉河自徐溪口至符離集七十
　　餘里河淤平岸河形全失自符離集至時村迤下
　　至靈璧之覇王城一百數十里俱間段淤塞此濉
　　河現在之情形也再查濉河因毛城舖等處減洩
　　之黄水累年漫灌水過沙留積漸成淤然尚未至
　　如今日之甚至上年毛城舖天然閘峯山四閘陸
　　續開放而毛城舖至本年四月底始行堵閉黄水
　　直流已經一載是以徐溪口一帶竟成平陸此濉
　　河上叚之在宿州者現在全行淤墊之故也濉河
　　既淤不能容納則豫省諸水及宿州四境山水散
　　流漫衍遂於徐溪口南北分為二股南一股自張
　　家溝至猪羊山冲㫁十五里堡驛路下至時村由
　　唐溝歸濉河之下叚入於五湖北一股自牛家樓
　　至大山頭髙皇􁆡於時村迤下由三村歸濉河之
　　下叚亦入五湖此兩路所冲均有河形若照舊河
　　正身挑濬現今徐溪口至符離集底岸淤平實難
　　施工(臣/)等公同商議濉河上叚正身無庸挑挖擬
　　即就兩旁現在冲出之河形因勢利導分一河為
　　兩河開至符離集下仍入濉河正身俾上源散漫
　　之水得以順軌分流其符離集下至靈璧之覇王
　　城等處河身間叚淤淺之處一律加挑深通以暢
　　去路再覇王城下即靈璧之五湖濉河界五湖之
　　中自難於湖中濬河且揚疃土山陵子崔家孟山
　　等五湖原係各為一湖祗以上下頂阻水行濡滯
　　年復一年今則五湖連為一湖矣田沉水底民多
　　遷移(臣/)等細勘五湖形勢聨絡其地最窪即多開
　　溝渠亦属無益不若捐之於水查明五湖内水沉
　　地畆
　題請蠲免将五湖聼其連成一湖以為瀦蓄之道至
　　虹縣之板橋地方各小河口則濉河之入五湖者
　　至此復露河形東南一路趨謝家溝經古卞河入洪
　　澤湖東北一路由烏鴉嶺經宿遷之歸仁閘下安
　　河入洪澤湖今謝家溝雖属深通但河頭河身俱
　　覺淺窄應量行開寛而烏鴉嶺之下現有砂礓亦
　　應挑挖以免阻礙至其餘支河在宿州則有彭家
　　溝􁀙河栢山河靈璧則有斗溝拖尾河沱河虹縣
　　則有荀家溝岳家河等處皆須一律疏濬以暢分
　　流之勢虹縣又有潼河一道受水極大向由林子
　　河經歸仁閘以東之涵洞歸入安河今林子河淤
　　塞已久亦宜舍舊圗新從潘家山南之徐家冲開
　　通以逹董家溝歸安河入洪澤湖最為徑㨗凡此
　　皆宿靈虹三州縣積水情形就(臣/)等所見酌擬之
　　辦法也至烏鴉嶺董家溝安河係虹縣泗州宿遷
　　桃源四州縣壤地相錯之境皆須㑹同辦理董家
　　溝在宿遷境内已全行淤墊安河則界連桃源宿
　　遷泗州三州縣亦間叚淺阻金鎖鎮劉李埂田家
　　集陡門等處上下八十里為入洪澤之咽喉尤為
　　𦂳要皆須逐叚開挖必此處較上游深通而後濉
　　河一帶之水順流直下逹於洪澤施工次第當由
　　此起現即行文下江督撫諸臣再行確勘委員詳
　　估以便及時辦理惟是下游之下復有下游洪澤
　　一湖以清口為出路前䝉
皇上指示河臣将草􁆡拆卸以暢其流江南官民皆仰
　　頼
聖明照燭於數千里之外但每嵗皆須應期開放俾上
　　來之水随来随去則来者雖多而去者能速不致
　　壅閼於一時矣若夫濉河雖治仍為每嵗減洩黄
　　水之路必如何始免淤墊之患此又須督河諸臣
　　通盤籌算熟思審處期於行之無弊而有效者也
　　除将(臣/)等查勘情形及籌辦縁由謹遵
聖訓移咨侍郎臣夢麟督臣尹繼善河臣白鍾山張師
　　載撫臣陳宏謀鶴年胡寳瑔詳核或應㑹勘或應
　　㑹商公同妥議請
㫖遵行再查七月初八日至十七等日毛城舖減洩黄
　　水下注宿州一帶已涸之地復被漫渰水勢甚大
　　難以估工現委廬鳯道寳善率同府州縣并調下
　　江熟於工程人員来安一俟漲水消落即勘明估
　　計造冊另繪圗貼説具
　奏合併陳明奏入
上諭(恭載/於前)
　
欽定南巡盛典卷三十八
欽定四庫全書
欽定南巡盛典卷三十九目錄
　河防(五/)
欽定四庫全書
欽定南廵盛典卷三十九
　河防
　　乾隆二十二年九月初七日裘曰修夢麟鶴年奏
　　言竊(臣/)裘曰修(臣/)鶴年於六月之初在於嶧縣韓
　　荘之迤西查舊有伊家河一道雖河形尚存而淤
　　埂已乆是否開通得以疏消湖水臣等遽難定議
　　應俟委員確勘再行查辦業經具摺奏
聞(臣/)裘曰修即前赴徐州河南等處查辦一切(臣/)鶴年
　　回省之後即委布政使阿爾泰運河道李清時㑹
　　同確勘是否可開有無利益據實禀覆今據該司
　　道禀稱㑹勘得伊家河舊有水溝形迹寛一二丈
　　深一二尺不等隨沿河往東南履勘相度形勢及
　　入運處所其河身叚落自韓荘迤西舊有河形之
　　伊家河開起至江南之梁旺城入運計程六十九
　　里七分零一萬二千五百五十三丈河頭髙於河
　　尾一丈九尺四寸所開河面自應加寛但據泇河
　　通判張克儉禀稱逐處挖井測騐下多砂礓刨挖
　　需時恐悞放水未便加寛原議河靣只寛七丈似
　　覺稍窄今議定開寛八丈底寛四丈深一丈二三
　　四尺不等河尾入運之處挑寛十丈使湖水得以
　　暢流河頭處所係江南利國驛驛路所經請照兩
　　江督臣所議於河頭建滚水石壩一座按河身寛
　　八丈壩座金門應寛十一丈有零並酌建石橋以
　　通驛路所需土方滚壩各工料原估需銀四萬二
　　千三百八十六兩零今河面加寛一丈土方銀數
　　加増另行估報如有河身開至民間地畆之處亦
　　即照例查辦時值(臣/)夢麟到濟共相斟酌至韓荘
　　詳悉相度洵屬應行之事至徐復與(臣/)裘曰修籌
　　辦意見亦復相同(臣/)等伏查微山湖積水為患以
　　致濟金魚等荘村乆被淹浸時厪
宸衷諄諄訓誡惟期民生永奠袵席早登我
皇上宵旰圖維仰見匪朝伊夕(臣/)等敢不竭力籌辦設
　　法疏消以上慰
聖懐惟是湖河一片去路甚微運河之水年来又復盛
　　漲而傍洩運河之漲者全頼支河分流暢達無滯
　　今河清等閘越河業經兩江督臣尹繼善酌議開
　　寛盧口等處又擬堵閉入運之水既分則來源漸
　　少亦可日就疏消其下游之駱馬湖(臣/)夢麟(臣/)尹
　　繼善㑹商挑挖菱溝港河二道由運河入海以資
　　分洩至伊家河實為微山湖宣洩扼要之區今速
　　行挑濬與荆山湖口三路爭流則奔騰無滯直注
　　八閘之外微湖積水自能遞掣而下(臣/)等再四詳
　　查自應如該司道所議迅速辦理謹繪圖貼説恭
　　呈
御覽伏候
諭㫖欽遵(臣/)等現在商酌擬派兖沂曹道徐鐸運河道
　　李清時督辦並分派叚落専員經理於九月初七
　　日興工(臣/)鶴年另摺恭
　奏外(臣/)等仍不時往來親加查勘務期速竣厥工庶
　　上游可資宣洩而下游亦無滙注之虞除移督臣
　　尹繼善河臣白鍾山撫臣陳宏謀髙晉胡寳瑔臣
　　等謹㑹同河東總河(臣/)張師載合詞恭
　奏奏入
上諭曰如所議行
　　乾隆二十二年九月十二日夢麟尹繼善白鍾山
　　嵇璜陳宏謀奏言竊惟淮徐海地方水患頻仍民
　　罹災苦荷䝉
聖心軫念宵旰憂勞
特命(臣/)等悉心熟籌不惜帑金開濬河道以期消彌災
　　患拯救民生臣等恪遵
訓㫖公同啇酌通籌全局竊以湖河之水各有源流支
　　派要皆以海為歸宿若下游去路不能疏通則上
　　流來源必多壅滯湖河正身不能容納則民田廬
　　舎即受漫淹淮徐等處厯年之被災皆由於此(臣/)
　　等親厯各處遍加查勘細考受病之由詳求治病
　　之法必使田間坡水層層引導由溝渠以達湖河
　　湖河之水莭莭疏通由尾閭以歸大海則源委並
　　治支幹兼修庶可蘇積困而收實效如山東與江
　　南接壤之南陽昭陽微山等湖積水未消亟宜設
　　法宣洩在山東僅由湖口閘入運過水無多現在
　　另行籌開伊家河至梁旺城入運江南運河經邳
　　宿桃清一由楊家荘出口㑹黄一由塩河閘壩滙
　　六塘河入海現在運河俱屬寛深各閘越河已經
　　奏明再加開展運河内如有砂礓淺滯間段應濬
　　者並行相機辦理惟因沂河之水自盧口旁洩由
　　沙家徐塘二口入運過多有阻㣲山湖水經行之
　　路經(臣/)尹繼善
　奏明酌辦(臣/)等親往細看沂河源出山東河寛百餘
　　丈行至邳境盧口地方正流由駱馬湖六塘河歸
　　海旁流由盧口壩分注入運祗縁舊壩口門寛至
　　八十丈且未築石底年乆刷深以致旁流過多淹
　　没邳境民田阻礙運河宣洩亟宜籌辦但沂水來
　　源甚大若遽行堵閉不但暴漲之時全注六塘為
　　宿桃清沭之患倘遇運河水小之年無以接濟亦
　　甚有闗係再三相度擬将石壩裹頭接長中間祗
　　留口門寛三十丈並築亂碎石壩底以為莭制使
　　沂水多半歸湖祗留二三分濟運但目下運河之
　　水惟患壅滯無需接濟應於盧口築做草壩将沂
　　水堵截使涓滴不得入運其邳境沂河尚屬寛深
　　間有積沙淤灘酌加疏濬兩岸土堰亦為培修使
　　沂水正流暢入駱馬湖由六塘河歸海俾運河宣
　　洩㣲山湖之水得以全力下注庶可望其速消至
　　荆山一河原係分洩湖水之要路業䝉
皇上指示於小梁山内華山茶城開挑引河其有沙積
　　灘現之處現在凛遵
諭㫖於荆山橋上下並出水湖口再加疏濬務使暢流
　　入運其荆山橋下游之彭家河又經(臣/)夢麟奏准
　　開濬現在趕辦此籌辦微山等湖宣導入河歸海
　　之情形也又勘得六塘河處駱馬湖下游為宣導
　　沂水之要道駱馬湖尾閭有引河五道甚屬寛暢
　　自引河以下滙為一河形勢窄狹亟宜開寛並將
　　永濟橋酌添一十二孔俾湖水暢注其六塘河内
　　如有間段淤淺及兩岸舊堰殘缺之處亦應修濬
　　培補又六塘河北岸宿遷境内凌溝地方向有水
　　口通砂礓河注於沭陽縣之沐河入漣河歸海盛
　　漲之時散漫四出波及民田今擬就現有河路開
　　挑寛深仍於凌溝酌建滚壩俾節宣有制又桃源
　　境内有港河一道亦係分洩六塘河㑹沭入漣歸
　　海年乆淤淺應行挑濬亦於河頭建築滚壩並将
　　沐河舊堰酌加修補使六塘得有分洩之支下游
　　可免為壑之患至六塘河下尾在海州地方與塩
　　河交滙由武障義澤項冲東門白蜆牛墩六里等
　　河歸海口門閘間有淺阻俱加疏濬並将塩河加
　　挑寛深現有之洩水各壩減低二尺其例應啇人
　　辦者仍歸啇辦(臣/)等派官監督俾塩運洩水兩有
　　禆益惟義澤項冲二河與武障下游同歸北潮河
　　紆迴灣曲宣洩不能通暢今查義澤河下游舊有
　　小冲河一道年乆淤墊應行疏濬深通則洩水更
　　為徑直又東門白蜆牛墩六里等河由六道溝滙
　　入北潮河與武障義澤同歸一路未免壅阻今查
　　東門河下游現有五圖河河形淤塞應行開挑深
　　通俾下游尾閭多一入海之路庶千里長流咸順
　　朝宗之勢自無横溢之虞此籌酌六塘河分導沂
　　水入海之情形也再河南夏邑永城等縣之水向
　　由濉河下注江南宿靈虹之楊疃泗山等湖經宿
　　遷之烏鴉嶺桃源之安河抵泗州陡門入洪澤湖
　　出清口㑹黄歸海近年河道多有淤阻業經臣裘
　　曰修臣髙晉㑹同查勘将應行挑濬之處具摺
　奏明内有烏鴉嶺安河董家溝等工係下江宿遷桃
　　源所管乃濉河五湖之水歸入洪澤湖尾閭更為
　　𦂳要現在委員確估趕辦惟各水多歸洪澤則出
　　口務須宣暢查凊口之束水二壩業䝉
聖明指示汛前早行拆䣃俾得暢流自當永逺遵守其
　　冬間收束之時亦宜相機斟酌如湖水足留敵黄
　　則口門酌量留寛不得收束太𦂳其裴家厰張福
　　荘等處引河俟水落之後通身細看如有淤淺並
　　加疏濬使湖口出水得以暢達此籌酌濉河入湖
　　並湖水入海之情形也以上應開各河道或因舊
　　河淺窄而加挑寛深或因來源寛廣而添籌去路
　　皆係上接隣省下聨數郡之幹河所當首先興舉
　　其餘一州一邑山泉坡水連界接疆滙而成河必
　　須因勢利導使之水由地中如碭山之利民溝永
　　定溝豐縣之食城河蕭縣之歐邵河爛石河銅山
　　之奎河房村河睢寧之沈家河白山河邳州之武
　　河燕子河艾山河宿遷之北岸民便河蔡家閘引
　　河羅家河桃源之姜胡窪河清河縣之包家河民
　　便河郭家河周橋河山陽之十字河太平河烏沙
　　河安東之民便河舊塩河阜寧之穿里河戴家溝
　　河海州之髙墟口王官口丁家溝等河沭陽之分
　　水沙河以上均係支流於民田俱有闗係現多淤
　　墊脈絡不能貫通(臣/)等詳加斟酌有必須通身開
　　挑者有止須間段疏濬者有疏洩積澇添設閘洞
　　者俱應因地因時逐一經理使之入湖入河各有
　　㑹歸現在督率道府選帶熟諳人員分頭確估一
　　面委員興挑臣等往來督查限於年内告成以期
　　積水消涸農民及時播種仰副我
皇上念切痌瘝懐保黎元之至意所有敬籌湖河宣導
　　機宜謹偹晰具摺恭
　奏並将各河源委繪圖貼説同(臣/)嵇璜奏准下河應
　　濬河道一併粘簽恭呈
御覽奏入
上諭曰覽奏頗得領要但須諸臣無分彼此和衷共濟
　以慰朕南顧之憂仍須實力督催不可草率塞責其
　共勉之圖留覽
　　乾隆二十二年九月十四日直𨽻總督方觀承山
　　東廵撫鶴年奏言乾隆二十二年八月初六日欽
　　奉
　廷寄
上諭近年山東頻被水患而今年南運河更屬異常泛
　漲因思東省境内如徒駭馬頰及老黄河等皆古九
　河故道原為河水分注之區其遺迹故在特因循日
　乆遂致湮塞若将南運河之水從此宣洩相當淌注
　迅速方觀承當往來徳州一帶閲視堵築第三屯决
　口或即乗便前赴山東㑹同鶴年將徒駭馬頰等舊
　日河身循行履勘核其現在形勢如可由此放運河
　之水似亦一宣洩之法但今昔異宜亦不必存膠柱
　之見現今秋分已届海受衆水之時應酌量導之入
　海俾有所歸天津一帶凡有可開支河分減水勢之
　處亦即相度情形妥協籌議一併具奏縂期廣為疏
　濬使尾閭通暢則水患自可漸消要在師古人之意
　而不泥其迹斯得之耳着将此傳諭方觀承鶴年等
　知之欽此又於八月二十四日欽奉
　廷寄
上諭鶴年所奏堵築三屯决口及挑􁀙支河一摺内稱
　四女寺哨馬營二處皆運河歸海之路現已興工挑
　濬等語朕前以運河異漲非洩之入海不能消減是
　以降㫖方觀承鶴年等令於徒駭馬頰等處相度歸
　海之路設法疏濬原非欲復九河故道縂期於洩運
　河之水使之入海不必存膠柱之見今鶴年所奏四
　女寺哨馬營等處既為洩運尾閭此即朕諭中所及
　該撫等自當及時開濬以收疏導之益至此外或尚
　有可資宣洩者亦應留心查勘次第辦理縂之多一
　入海之路即多一洩運之路不必拘泥也著将此諭
　令方觀承鶴年等知之欽此(臣/)方觀承欽遵於八月
　　二十四日自天津起程由徳州哨馬營四女寺一
　　帶㑹同(臣/)鶴年赴東昌府運河東岸查勘馬頰徒
　　駭二河復至東阿縣屬之張秋鎮迤南周廻閲視
　　查得運河自汶上縣南旺分水處引汶入運北行
　　三百八十里經東平東阿聊城博平諸境至臨清
　　州衛水自館陶合漳水滙之又北行三百三十餘
　　里經武城恩縣徳州入直𨽻境厯吳橋東光南皮
　　滄州青縣静海天津以達於海除直𨽻境内運河
　　有㨗地興築二減河分流入海莭年加濬深通現
　　資宣洩經(臣/)方觀承
　奏明其山東境内運河自徳州至南旺共七百一十
　　二里内有徳州哨馬營減水壩一座寛三十丈壩
　　面髙運河一丈二尺又南五十五里有四女寺減
　　水壩一座寛八丈壩面髙運河一丈堤外老黄河
　　一道即古之鈎盤河哨馬營壩下引河長五十里
　　四女寺壩下引河長九十里俱入於呉橋縣屬之
　　玉泉荘㑹流經寧津南皮樂陵塩山慶雲至海豐
　　縣大沽口入海計長二百九十里自四女寺而南
　　又三百七十里過臨清州至博平縣之魏灣有馬
　　頰河一道係唐時黄河故道經清平髙唐恩縣樂
　　陵慶雲至海豐之沙土河入海計長五百七十里
　　河頭十里之内設有減水壩一座寛八丈壩面髙
　　運河八尺減水閘二座每座口門寛一丈五尺底
　　髙運河七尺五寸涵洞一座寛八尺底髙運河五
　　尺五寸自馬頰河而南又五十五里至聊城縣屬
　　之龍灣有徒駭河一道即古之漯水經博平茌平
　　髙唐禹城濱州至霑化縣乆山口入海計長六百
　　五十里河頭八里之内設有減水壩一座寛八丈壩
　　面髙運河七尺五寸減水閘二座每座口門寛一
　　丈五尺底髙運河七尺五寸自徒駭河而南又一
　　百三十里至東阿縣屬之張秋鎮舊有五空橋一
　　座寛十一丈五尺底髙運河一丈二尺又南二十
　　五里舊有三空橋一座寛八丈底髙運河一丈五
　　寸五空之南三空之北乾隆十九年復建有減水
　　閘三座每座口門寛二丈底髙運河一丈減西岸
　　沙河趙王河之水由堤外引河就近入於大清河
　　歸海自三空橋而南又一百二里即係南旺分水
　　處為汶水北入運河之始以上七百一十二里中
　　䝉
聖諭指示之老黄河馬頰徒駭三河所有減水壩四座
　　減水閘七座涵洞一座又三空五空橋二座今年
　　盛漲之時俱過水自三四尺至一丈五尺不等現
　　在尚過水自一尺至六尺不等合計閘壩各口門
　　共寛八十六丈三尺皆以宣洩運河盛漲入海其
　　馬頰河河身寛自二十丈至一百餘丈容水為多
　　老黄河次之徒駭又次之此運河分減舊有之途經
　　也(臣/)等欽遵先後所奉
訓㫖惟期洩運多途不敢稍存膠柱之見兹查哨馬營
　　壩口並壩下引河業經(臣/)鶴年
　奏明挑挖現在深通其四女寺壩外十二里有徳州
　　三十里舖大橋横亘髙埂之上橋内水深三四尺
　　橋外迤東至嚴家荘四十里内水止二三尺形勢
　　不順自嚴家荘下接玉泉荘㑹流處中間四十里
　　並無河身水勢散漫髙低不一應行一律挑深自
　　呉橋以下老黄河均於乾隆十四年水利案内抽
　　挑子河迄今不無淤墊並葦草阻塞之處均應徹
　　底疏通馬頰徒駭二河亦於乾隆十四年曽經挑
　　濬莭年水過沙停閘口引河尤多淤阻並須加挑
　　河身之内亦多蘆葦盤結兼有民間捕魚土壩及
　　道埂攔阻之處均應間段清理又馬頰河於海豐
　　境内將近入海處所有羊沽橋支河一道現為居
　　民築堰斷流並應拆毁以暢尾閭又各河所經橋
　　座多有窄隘兩頭土壩甚長束水不能暢流並須
　　拆改展寛添設木橋寛通水道俾無壅遏方為妥
　　協查各河至海豐綿長數百里復多支河傍港(臣/)
　　等已派委明白河員每處二人挨查自至海口逐
　　段測量水勢分晰開報但河身現皆過水其寛窄
　　深淺情形尚難查丈確實應請俟水勢消退之後
　　再行復勘分别工程難易或勸用民力或動帑興
　　修(臣/)方觀承㑹同東省撫臣河(臣/)次第妥酌辦理
　　期於支流暢達洩運有資以仰副我
皇上指示機宜期於有偹無患之至意再查張秋運河
　　西岸有沙河趙王河二道滙上游河南之儀封延
　　津直𨽻之長垣東明山東之鄆濮范張諸境厯來
　　横衝入運每逄水發勢甚汹湧而該處運河兩岸
　　東髙西下東岸所設之三空五空橋及減水各閘
　　口門皆髙運河一丈至一丈二尺水勢不能暢消
　　不獨運道阻艱兼致附近州縣汛溢為患本年八
　　月盛漲之時(臣/)鶴年曽於三空五空橋之間新閘
　　之南地名八里廟将運河東堤刨開數丈洩水入
　　大清河數日之内運漲頓落旁邑積水亦消行之
　　已有成效今(臣/)李清時公同詳加相度應請即於
　　此處建滚水石壩一座面寛十二丈底髙運河八
　　尺比五空橋低四尺比新建閘座低二尺遇八尺
　　以上之水即可由此減洩隨長隨過不須啟閉兼
　　有限制既資分導之利並收濟運之益相應一併
　　請
㫖交與新任撫(臣/)㑹同河臣再行籌議奏請
聖訓辦理至直𨽻天津一帶支河祗係消洩境内􁏏水
　　下通淀泊無闗南運宣洩等情形業經(臣/)方觀承
　　恭摺
　奏覆在案所有(臣/)等㑹勘各情形及籌辦縁由理合
　　繪圖貼説恭摺具
　奏奏入報
聞並有㫖諭部
　　乾隆二十二年十月初三日山東廵撫蒋洲奏言
　　竊山東徳州衛所三屯四屯地方本年六七月間
　　運河水發各衝决堤口淹浸田廬臣赴任道經徳
　　州於九月十四十五二日親赴各該處勘視查三
　　屯地方有哨馬營支河原為宣洩運河之水由海
　　豐入海近年支河淤淺運河水無洩㵼本年水大
　　遂致衝决三屯堤口經陞任撫臣鶴年親詣該地
　　督率署徳州知州呉祖修将哨馬營橋洞開通使
　　水洩疏始於老堤决口之外搶築月堤一道使運
　　河之水不能流入三屯之水方得盡涸今老堤决
　　口現尚水深工力難施應俟來嵗春融方可填築
　　於新築月堤内外堵禦庶可永資捍衛又四屯地
　　方亦有四女寺支河藉疏運河之水亦俱淤淺支
　　河髙於運河今年運河水漲水難消洩将四女寺
　　上游衝决兩口目下南岸决口已築月堤抵禦現
　　在北岸决口未築因尚有武城縣菜家場决口漫
　　入恩縣西北鄉下灌四女寺附近民田積水頼此
　　决口洩㵼須俟水退後再行填築(臣/)又查哨馬營
　　支河由東省流入直𨽻復轉入山東海豐入海現
　　在下游一帶悉屬淤淺以致水難暢流自易泛溢
　　(臣/)管窺之見先於哨馬營支河上游築一攔水土
　　壩堵截河水将下游淤淺之處一律開濬深通之
　　後拆去土壩俾水得暢流其四女寺支河係由東
　　省老黄河而下合入海豐縣入海下游淤淺各處
　　亦須逐一開濬此二處支河均闗民田耕種皆應
　　及時急為開濬使水得暢流入海自可永慶安瀾
　　其開濬工程應請責令各該地方官各就境界分
　　段承辦専委濟東道稽查督率其哨馬營支河下
　　游有屬直𨽻地方者聴督臣方觀承委員承辦庶
　　各耑責成辦理可期迅速再(臣/)勘得徳州運河兩
　　岸堤岸係保䕶民田廬舎例係民築民修現在面
　　寛二三尺底寛四五尺不等追溯其源因河水日
　　事衝激堤泥剥落是以堤身日薄而河底日漸淤
　　髙現今運河水面髙於堤内民田且運河過往船
　　隻絡繹停泊必在堤身錠椿繫攬現多殘損水發
　　之時漫决甚易民力有限勢難責其加築寛厚此
　　又保䕶民間田廬必應早為籌畫之處(臣/)伏思
皇上痌瘝在抱凡於民生有益莫不上厪
宸衷不惜帑金登斯民於袵席之安本年災祲之餘災
　　黎已荷
聖主撫賑頻施無虞失所但賑畢之期在二月正值青
　　黄不接之時(臣/)愚伏懇
皇上天恩俯准動項将臨清以下一帶運河悉行挑濬
　　深通其堤岸加築髙厚務須面寛一丈底寛三丈
　　於明年二月鳩工集事寓賑於工小民之利頼無
　　窮矣如䝉
俞允(臣/)再㑹同河臣逐一估計咨啇直督臣方觀承㑹
　　同請
㫖遵行其餘東省水利工程(臣/)甫經到任現擬将政務
　　料理數日即親赴各處逐加查勘㑹同
欽差及河臣等籌議趕𦂳辦理務期一勞永逸息水患
　　而安民業以仰慰
聖主宵旰厪念之徳意奏入
上諭曰已有㫖交劉統勲帶去爾等同心實力妥為之
　乾隆二十二年十月十四日裘曰修夢麟張師載
　　蒋洲奏言(臣/)裘曰修(臣/)張師載於濟寧上下查勘
　　(臣/)夢麟(臣/)蒋洲前後俱至韓荘㑹同籌議查得山
　　東應行疏濬之處兖州為要曹州次之其故皆原
　　於微山一湖積水不消以致宣洩無路(臣/)裘曰修
　　與前撫臣鶴年六月間於微山湖一帶相度地勢
　　惟伊家河形勢最順檄令藩司阿爾泰運河道李
　　清時勘議嗣(臣/)夢麟與撫(臣/)鶴年又細加講求奏
　　請興工(臣/)裘曰修於九月初七日復到工所諭令
　　将原估十丈河請再行展寛數丈今已按段分工
　　併日儧辦總期十一月上旬完竣将来告成㣲山
　　湖積水建瓴而下則濟寕金鄉魚䑓滕縣嶧縣以
　　及江南之豐沛二邑地畆可以普行涸出既有此
　　宣洩之路即伏秋盛漲亦必不致如前此之壅閼
　　不下(臣/)等再詳求原委水消之後更有應辦者在
　　兖州言之魚臺縣屬有舊運河一道係明代未開
　　泇河之先舊行運道也在今運河之西向雖年久
　　不治河形尚存且通舟楫今則淪入湖中㡬及二
　　載查此河故道界㣲湖之西南上接濟寧牛頭河
　　金鄉之淶河桞林河由沛縣安家口鬭虎店至銅
　　山縣之玉皇廟出茶城十字河至荆山橋入邳州
　　之彭家河歸運若㣲湖消退之後疏通此河並牛
　　頭河淶河桞林河一併挑濬在下游言之則直接
　　現在之茶城河頭而脉絡貫通在上游言之則濟
　　寧金鄉以下各州縣滙注之水皆有去路而水患
　　可除矣又泗水河發源於泗水縣之陪尾山經曲
　　阜縣滋陽鄒縣入濟寧州境歸魯橋濟運在滋陽
　　鄒縣曲阜境内者向不為患自濟寕州姚家荘以
　　下河身愈下愈窄至張家橋等處寛不及四分之
　　一在在淤阻致多泛濫迄今未消又白馬河自鄒
　　縣北九龍山發源入濟寧孟家橋歸獨山湖濟運
　　因中叚之董家口與泗河相接泗河之尾窄隘不
　　能容納每多旁溢遂漫入白馬河合流愈致淤阻
　　今請於泗河白馬河二水並将河尾挑浚務俾各
　　行故道勿致交阻則兩河分流消納亦易矣此均
　　在伊河既成㣲湖既洩之後所應辦之工程也至
　　現今可興舉者有府河係泗水分支向有金口閘
　　俗名黒風口建涵洞二座由涵洞穿入府城至濟
　　寧東闗之楊家壩一出天井閘入運一㑹洸河入
　　馬場湖今涵洞淤墊已在河底來路既已壅滯至
　　楊家􁆡又以用土堵築去路亦復隔㫁每嵗俱有
　　暴漲之虞今若将涵洞改建減水閘一座楊家壩
　　亦改建石閘一座用板啟閉則上下通流且有節
　　宣之制至洸河㑹流入馬場湖之洸河每多旁溢
　　查自濟寧之興文鎮以下舊有河形一半入運一
　　半入馬場湖年乆淤墊應請挑浚則兩河交治矣
　　此現今即可興作者也至曹州府則應分二道言
　　之其西南一道則自豫省之延津滑縣封邱直𨽻
　　之長垣東明等處坡水漫溢而來是以明代建築
　　太行堤之始即沿堤開河一道名曰順堤河長短
　　起止悉與堤同使順軌東流曹單等縣入江南豐
　　沛境以逹於㣲湖自㣲湖水長此水不能下逹以
　　致每嵗為災多有淤墊此亦在伊河既成微湖既
　　洩之後所應辦之工程也其東北一道則曹濮范
　　鄆夀張陽榖上承濮州定陶各坡河之水俱從沙
　　河趙王河二處入運由東岸之三空橋五空橋及
　　平水閘洩入大清河歸海而壩底過髙宣洩不及
　　今嵗衛河異漲運河為其頂阻倒様而上遂多淹
　　漫今直督(臣/)方觀承前撫臣鶴年奏請於八里廟
　　添建滚水壩一座(臣/)等再加詳酌此處正當沙趙
　　二河之衝於地勢最為切中但壩底仍髙則泛漲
　　之時尚有不能暢消之慮今奉
㫖俱放低改為七尺以使過水仰見
聖鑒精詳之至應欽遵辦理總使平槽之水濟運有餘
　　而泛漲之時消減亦易則曹州東面一帶水患可
　　除矣且不獨此也向来入運之水無所宣洩泛溢
　　於上則濮州范縣朝城莘縣陽榖夀張等處固先
　　受其患泛溢於下則鉅野嘉祥濟寧金鄉魚臺諸
　　縣亦為所波及今沙趙二河既治則水之從東入
　　大清河歸海也地近而速不復從鉅野以下南灌
　　金濟是即於兖屬言之治之於源頭亦止火息薪
　　一術至東省地勢(臣/)等上下察看並詢之河員該
　　地土人實係安山以南東髙西下安山以北則西
　　髙東下東堤之外入大清河之路勢皆順利無虞
　　倒漾若馬頰徒駭四女寺哨馬營等處皆為東洩
　　入海之路已前後奉
㫖遣員分導是諸水皆有所歸東省數千里從此可免
　　積潦之患(臣/)等公同啇酌意見相同謹據實合詞
　　陳
　奏(臣/)張師載(臣/)蒋洲再逐細詳審確估並各支港溝
　　渠分别民力官工一切及時辦理以期仰副
聖天子軫念民生之至意再查沂沭二水皆為幹河沭
　　河至江南經沭陽縣入海山東境内尚屬安流沂
　　河正支入江南之駱馬湖旁支從盧口入運向因
　　入運太多(臣/)等業經㑹議於盧口建壩不使多洩
　　以疏運河水勢今開沂河入駱馬湖之正支受賢
　　集等處多有淤阻如此則恐夏秋水漲之時蘭山
　　郯城易致泛濫(臣/)等仍咨明江省将沂河入駱馬
　　湖正支再行疏通増入下江水道工程案内辦理
　　合併聲明奏入
上諭曰覽奏俱悉朕正慮沂州府屬每被水災摺内有
　疏通駱馬湖之議速行妥協相度
　　乾隆二十二年十月十八日白鍾山嵇璜奏言竊
　　查下河歸江歸海各工一案欽奉
諭㫖令(臣/)等督率屬員悉心妥恊辦理俾下河民生永
　　有禆益欽此欽遵(臣/)等與督(臣/)尹繼善當經飛飭
　　該管道府選帶熟諳估計人員将各處工程分頭
　　確估上𦂳興修去後查湖河水勢歸江近而歸海
　　逺歸海紆廻而歸江徑直是以(臣/)嵇璜前奏内将
　　歸江者列為急工歸海者列為緩工今查歸江之
　　路固宜急辦而歸海各工其中亦有應行先辦者
　　不便以列為緩工遂使遲緩如歸海工内髙寳運
　　河東堤之郎兒閘子嬰南閘邵伯減水三閘水大
　　則藉以洩水歸海水小則藉以灌溉民田今因年
　　乆損壊急應拆修完固以資啟閉阜寧之射陽湖
　　改紆為直移逺為近則歸海逕㨗宣洩甚暢不致
　　阻壅水勢頗為𦂳要泰州之孔家涵河鹽邑之皮
　　岔河岡溝河係分導西水之要路亟須疏濬深通
　　以資利導又下河之石䃮天妃越閘裹頭尾土俱
　　已塌䣃兩墻壁立若不急修恐致傾圮重防多費
　　難以再緩以上俱係歸海緩工内應行先辦之工
　　今與歸江急工俱已一併估定臣等於河㕔營汛
　　及鹽務人員内遴委幹員酌撥帑銀分段承修現
　　在興工又将一切挑河建閘事宜給發條約委令
　　道府大員實力查催嚴加稽察統限於年内一律
　　如式完竣不使稍有草率遲延(臣/)等敬遵
聖訓董率属員悉心妥辦務使歸江歸海之路莭莭疏
　　通不致阻遏泛溢淹漫農田以冀仰副我
皇上軫念下河奠安民生之至意奏入
上諭曰甚好知道了
　　同日劉統勲鶴年奏言竊山東江南一帶河道工
　　程闗係民生漕運上厪
宸衷指示(臣/)等實力查辦(臣/)鶴年現管山東廵撫事務
　　(臣/)劉統勲将應行事宜面加啇𣙜漕(臣/)楊錫紱所
　　請挑河築堰修理縴道整頓閘壩等事俱需親身
　　勘估派員分修至八里廟湖閘以及盧口壩等處
　　亦經撫河臣各抒所見先後陳奏當此水落歸槽
　　風日和暖之候正當覆加相度計日儧工惟運河
　　南岸民堰一事既不應任其傾圮又未便過滋糜
　　費則酌量賞給飯食照河撫臣胡寳瑔所奏給錢
　　數十文之例俾無業貧民藉以餬口實属公私有
　　益(臣/)等又思現在運河既需挑濬其挑出之土堆
　　向兩邊即係增培堤岸但中多泥濘未便即用夯
　　硪請目下以挑河作培堰既可一舉兩便俟土乾
　　之後仍照前例僱募民夫加以夯硪俾得整齊堅
　　固既可以防泛濫又足以利遄行俟(臣/)鶴年前赴
　　濟寧時與河臣張師載定議舉行(臣/)劉統勲於再
　　回工之時接續辦理奏入報
聞
　
　
　
　
　
　
　
　
　
　
　
　
欽定南廵盛典卷三十九
欽定四庫全書
欽定南巡盛典卷四十
　河防
　　乾隆二十二年十一月初四日江南河道總督白
　　鍾山奏言竊照裡河㕔屬運口係各省漕船經由
　　𦂳要之處専藉洪澤湖清水以資浮送必使清水
　　常强庶可敵黄濟運毎遇湖水㣲弱或東北風未
　　免黄水倒灌淤墊河身有礙運道今春恭逢
聖駕南巡臨幸運口
閲視情形
指授方畧令於頭壩北壩外建築攔黄壩一道攔禦黄
　　水仰見
聖明天縱悉合機宜運道民生大有禆益當即轉飭敬
　　謹遵照
欽定式様上𦂳儧做一律髙寛堅實稳固兹據淮揚河
　　務道何煟詳稱運口頭壩北壩外建築攔黄柴壩
　　一道估需工料銀四千七百四十兩零親勘確核
　　並無浮冒造冊詳請題估(臣/)等復核無異恭疏具
　題奏入
上諭部議之
　　乾隆二十二年十一月十一日裘曰修夢麟白鍾
　　山陳宏謀髙晉奏言竊(臣/)裘曰修(臣/)夢麟同(臣/)髙
　　晉於十月二十六日自宿州起程至宿遷縣之歸
　　仁集踏看安河工段適(臣/)白鍾山(臣/)陳宏謀俱自
　　清江浦來晤(臣/)等伏查濉河上承河南及蕭碭諸
　　水以安河為出路最闗𦂳要臣等業經
　奏明開濬今復加相度凡現在水佔皆係厯年不能
　　涸出之故勢難乆待(臣/)等率同道㕔各員一靣勘
　　估即一靣設法辦理務期一律深通不致壅遏再
　　查全淮俱入洪湖而去路又以清口為咽喉叠奉
訓㫖令毎嵗及早多拆東西草壩以暢其流仰見
聖明洞悉(臣/)等遵奉面加啇酌今值冬令應照例束壩
　　蓄水之期但向来口門只留十八丈至二十丈不
　　等未免收束太𦂳(臣/)等今擬酌留三十丈較徃年
　　多寛十丈至十一二丈則現在湖水可以暢出其
　　湖水多出一分則來年可多受一分似於宣洩之
　　道更為有益明嵗正二月春汛未發之前即仰遵
聖訓相機早行大為拆放所有(臣/)等㑹籌縁由恭摺奏
聞再上下江各工現在已有四分以上至六七分不等
　　合併聲明奏入
上諭曰甚合機宜欣慰覽之
　　乾隆二十二年十一月十四日河道總督張師載
　　山東巡撫鶴年奏言竊照運河疏濬事宜上厪
宸衷因尚書(臣/)劉統勲奉
差晉省
欽命(臣/)鶴年留東辦理遵即㑹同河(臣/)張師載並巡漕
　　(臣/)海明詳加商確查東省運河北抵臨清南至臺
　　荘上下幾及千里其資灌輸而利運行為汶為泗
　　為洸為薛毎遇伏秋兩汛水發俱帶泥沙而厯年
　　大挑小挑不過臨清南旺濟寧彭口等處塘河淤
　　沙最厚者酌加挑挖其餘長河亦間段疏濬總以
　　糧艘可行而止並未大加挑挖遂致年深日乆河
　　底益髙而堤身日益卑矮加以今嵗伏秋漳衛沙
　　趙等水泛溢於其北昭陽㣲山等湖漲滿於其南
　　水壅沙停堤随水刷河身淤墊更倍於前今冬若
　　止照常例大挑誠如
聖訓殊非經乆之䇿(臣/)等愚見除塘河工程儘照大挑
　　徃例額募等夫實力挑挖外請自濟寧以下之石
　　佛閘起北至臨清閘止将河底淤墊逐一探估以
　　現在水深八尺為度凡不足八尺者添估挑挖俾
　　河身一律坦平以免阻塞之患今回空過後本月
　　初三日南旺可以煞壩空水數日石佛以北至靳
　　家口可以空乾本月十二日可以興挑正月吿竣
　　靳口以北至臨清地勢稍平空水較難十二月興
　　挑二月告竣石佛以下直至臺荘内多湖河相連
　　之處深淺段落尚難確估而糧船經行足資浮送
　　應俟湖水稍退兩堤修整之後再行確估辦理惟
　　彭口古淺山河噴沙之處連年因水大不能築壩
　　雖經額夫挑挖未大加挑濬應請一併募夫分案
　　估計儧挑總在重運未到之前凡屬淤淺之處務
　　期上緊挑完以利運行此現在分别辦理挑河情
　　形也其臨清以南至石佛一帶兩岸縴道間有殘
　　缺單薄之處業飭道㕔勘估以本年盛漲之時出
　　水三尺為度或應加髙或應帮寛逐一估報臣等
　　再加查勘委員儧辦石佛以下至南陽兩岸縴道
　　現在水勢尚未大消即南陽以下現已開工㣲露
　　堤形之三千餘丈兩面排樁埽由中心填土築堤
　　駕船逺運土方於十餘里之外天氣漸寒河水漸
　　凍人夫水内施工未免力作艱難且臨清州縣俱
　　在儧挑伊河所辦樁料未能如期應付民間小船
　　亦係出入必需難以照數僱募(臣/)等查伊家河業
　　将挑成開放在即約計厯冬入春湖水必日就掣
　　消則前項縴道均可漸見涸露與其凍天興作人
　　勞費重似不如稍待春初氷消日融工作更易經
　　費較省只須臨時多分段落多派官員扵青黄不
　　接之時招集民夫就工謀食同未露堤形之一萬
　　餘丈均可接續辦理即或間有水口深濶之處因
　　地制宜或搭橋墊路或用柴軟鑲俱可随時料理
　　總期縴挽有資以待新運此現在分别辦理縴道
　　情形也再(臣/)等查臨清以北徳州以南之衛河原
　　係漳衛合流水挟沙行雖冬令水勢消落之時尚
　　仍巨浸故自元明迄今不能煞壩挑挖厯年大挑
　　俱係駕船撈濬移淺就深此次辦理務在徹底窮
　　源若非逐段測量則淺深不齊恐難一律通暢自
　　當與臨清以南之運河一體辦理但波流沙走向
　　俱移淺就深今議修民堰所挑之土如能堆積兩
　　旁原可増培堤堰土乾之後募夫夯硪足資鞏固
　　以衛田廬若係淤沙又難増纍所有應修之民堰
　　自應仍照(臣/)等原議辦理現在難以懸擬統俟(臣/)
　　等伊河放水之後前徃河干逐一測量詳加相度
　　縂期公私有禆再行定議其臨清以南沿河亦有
　　民修堤堰應行培補但所挑長河之區與應培民
　　堰之所毎多不能凑合(臣/)等確查凡培堰恰值挑
　　河處者即将挑出之土堆放堤邉俟春融土乾之
　　後責令本汛淺壩額夫夯硪堅實不湏另請錢糧
　　若實非挑河處所而民堰殘缺應修者一併酌給
　　食米夯硪併案估報此現在辦理民堰情形也再
　　若閘座攸闗蓄洩如寺前舗閘為汶水南行第二
　　座與栁林閘互相啟閉今已樁朽石裂通身漏水
　　應徹底拆修又李海務閘土橋閘建自前明金門
　　較窄江廣船隻體質重大未免稍覺狭礙現今金
　　門一面石塊臌裂俱應拆修並将金門放寛又如
　　在城戴廟邢荘利建韓荘頓荘侯遷等閘身較低
　　易致漫水各應加髙一二三層不等其餘各閘石
　　塊脱落之處均俟水落撈起安砌修整庶運河節
　　宣有制又聊城縣舊閘口大寺東吕家灣並十里
　　舗添建涵洞共五座博平縣皮狐洞涵洞濟寧州
　　新店新閘仲淺魯橋等處涵洞共五座清平縣李
　　家口張官營陳官營等處水溝橋梁共五道均應
　　修整庶民田坡水宣洩有資又河家壩坐落汶河
　　西岸為洩水北行入運之路今汶河分水口南多
　　北少雖現将南壩接長北壩收短而何家壩壩身
　　過髙北流不暢應照原議落低二尺並挑濬石頭
　　口入運支河庶汶水北流不致偏少俱經委員確
　　估陸續興修此現在辦理閘壩涵洞情形也至伊
　　河工程緊要俱係責成州縣等承挑(臣/)等現駐在
　　工立限報竣所有現辦一切工程先令司員蔡琛
　　和敏分頭勘驗督率一俟伊河放水即星赴各工
　　上緊查辦以期仰慰
聖主宵旰憂勞之至意除石佛以上挑河築堤工程核
　　造估冊分案具
　題并應修閘壩涵洞及石佛以下疏築等工分别確
　　估另行奏懇
聖恩動撥奏入
上諭曰覽奏俱悉此畨大加整頓必期實濟於事不可
　草率慎之勉之
　　乾隆二十二年十一月二十日海明張師載鶴年
　　奏言竊照㣲湖積水為災上煩
聖慮
特命(臣/)等詳加相度設法疏消(臣/)等仰承
訓諭旁諮博詢不遑朝夕以伊河舊有河形實為㣲湖
　　尾閭議請動項興挑可資宣洩荷蒙
聖明洞燭指示機宜
命(臣/)等速為查辦以拯災黎欽遵於九月初七日間工
　　派委牧令分段承挑並飭司道等官嚴加督儧定
　　於兩月為限縁第七段河身開至七尺五寸有山
　　根一片計長一百丈如令石工開鑿必致愆期有
　　悮放水(臣/)等覆加查勘来源至此不過畧為停蓄
　　無虞遏流䆒恐不能一律奔騰又開月河一百三
　　十五丈兩路分疏以資暢逹是以報竣稍遲其餘
　　各工約於十一日通完(臣/)等謹擇於十三日除日
　　放水仰頼
聖主洪慈普被各員奮勉從公敬取永除水患之義以
　　垂久逺從茲澤國災黎咸登袵席
　盛朝赤子共躋春臺食徳飲和凡属編氓靡不感深
　　刻骨矣除放水情形另行具
　奏奏入
上諭曰欣慰覽之有㫖諭部
　　乾隆二十二年十一月二十二日裘曰修夢麟白
　　鍾山陳宏謀髙晉奏言竊查上江地方諸水開通
　　之後皆歸安河以達洪湖安河計長一百二十餘
　　里金鎻鎮劉李埂陡門間段􁩱淺業經(臣/)等
　奏明挑挖今詳加覆勘從歸仁集以下逐段測量自
　　陡門出口之路此段蘆葦叢生深止尺許淤墊較
　　前段更甚上㳺數百里東下之水至此皆為門限
　　所格連年受害之由尤在於此惟是長計二千一
　　百餘丈寛計七八百丈不等水面瀰漫無從扎壩
　　若槩用罱工不獨天寒艱於入水亦且蘆根糾結
　　罱具難施若坐待水涸又恐交春以後舊水未涸
　　新水復生(臣/)等相度􁩱墊之故實因蘆根延蔓水
　　行濡滯嵗嵗掛淤以致十餘里内皆成淺阻但將
　　蘆根先行刨取則􁩱泥一并帶出水流泥活便可
　　疏通查沿河一帶漁船頗衆用錢僱募四五百隻
　　可以不須逺覔并打造鐡耙等器人夫站立小船
　　之上用鐡耙刨取蘆根兼撈􁩱土俟装滿一船載
　　徃近河土坡之下抛棄仍復回船刨取較之水中
　　扎壩及一切罱工其難易大相懸殊且現在即可
　　施工無庸等待是以(臣/)等再四思維舍此無可施
　　力惟是計船給值計日筭工不能照土方成法銷
　　筭湏選擇誠實勤力之員専督其事庶工可速竣
　　而帑不虚糜查廬鳯道寳善驛道蔡長澐現有潁
　　亳宿靈虹等處工程不能兼顧今専委江安糧道
　　錢度搃領其事董率試用同知富琦色卿額等協
　　同泗州知州陳韶尅日趕辦以専責成尾閭一通
　　則上㳺之水皆有去路而安河河尾壅遏之志可
　　減矣至安河河頭亦有應行再為籌計者查歸仁
　　集外濉河奎河潼河栢家湖林子河羅家河諸水
　　俱入安河来水既衆而咽喉尚属狭隘(臣/)等業經
　奏請開濬董家溝一路在案今又勘得歸仁堤迤下
　　舊有涵洞穿入鮑家河以入安河年乆湮塞今擬
　　再将此河開通又分林子河一支由此經行則安
　　河進水之地亦有所分而河頭壅遏之患亦可減
　　矣此段現委淮徐河道王鴻勲率同各該縣及委
　　員等并堵缺開閘諸事皆及時估辦所有(臣/)等設
　　法辦理安河及添挑鮑家河一段縁由合詞具
　奏繕圗呈
覽伏祈
皇上睿鑒奏入
上諭曰甚好知道了又
諭曰何湏狃於奏銷之常例耶但期工歸實用百姓受
　利朕不惜費也
　　乾隆二十二年十二月初十日海明張師載鶴年
　　奏言竊(臣/)等於伊家河放水後随沿運河而北㑹
　　同(臣/)海明挨次查勘除石佛以下由南陽至韓荘
　　水勢漸見消落轉瞬春融人力可施應築應疏土
　　石樁埽工程(臣/)等另行籌酌具
　奏外查石佛以上(臣/)等前奏各工内塘河大挑已經
　　照依徃例儧辦其増估長河淤淺段落亦經募夫
　　開工逐段挑挖(臣/)等查騐督催均可於重運未到
　　之先完竣至兩堤工殘缺無多亦已估定丈尺土
　　方凍觧興修可期經月竣事惟城市村鎮如臨清
　　東昌張秋阿城靳口袁口濟寧及各閘上下民居
　　比櫛多有縴路窄狭崖岸陡峻挽拽難行之處(臣/)
　　等因地制宜或估修片石工添用底樁石灰安砌
　　或估做排樁埽由中心填土其間土性疎懈不能
　　承載樁石者修做防風埽歸於逓年搶修項下辦
　　理至如民間草土房屋搭盖河邉佔礙縴道者若
　　一律興修工程轉致糜費未免所獲者少而所費
　　者多(臣/)等仰體
皇上愛民如子不使一夫失所之至意酌給遷移之費
　　令其移後丈許以俾縴挽有資且原係官地本應
　　退還今扵格外賞給民情倍加感戴縴道亦得寛
　　展俱已丈查明確飭令該管道㕔並同地方官分
　　别估辦至應修閘座内惟有寺前舗閘木枋損斷
　　兩墻渗漏且無月河亟應拆修土橋閘槽石損壊
　　亦應拆修半靣在城閘亦應加髙並石塊脫落之
　　趙村十里等閘俱飭令動帑辦理以待新運其原
　　請加髙之戴廟閘雖今年曽經平水但本年盛漲
　　實非常年所時有且今已備籌宣洩可不致似從
　　前漲滿應請停止又原請拆修之李海務閘惟金
　　門窄狹但尚可行運即遇江廣大重船亦可由月
　　河行走亦應停止以省繁費再如聊城博平縣境
　　修舊増新涵洞六座並清平縣境修建橋梁五道
　　(臣/)等又查有濟寧州境宋家窪馬塲湖外二處亦
　　應添建涵洞各一座均係減洩民田坡水要工(臣/)
　　等已飭於水利案内核估發帑令地方官及時採
　　石辦料儧修第民田積潦多在伏秋而惟時亦係
　　運河盛漲之時髙卑相阻誠難暢注惟霜降以後
　　煞壩以前及毎年挑河完竣開壩放水之時正值
　　運河水小坡水可以宣洩(臣/)等仰懇
聖恩永著為例令河撫二臣各専委大員屆期親詣查
　　勘確驗内外水勢情形及時啟放宣洩俾得赶種
　　春麥庶涵洞不致虚設民田實為有益至八里廟
　　添建滚壩因本年水勢上厪
宸衷俯允(臣/)等所請並蒙
聖訓以髙運河底七尺為度其餘閘壩亦令酌量落低
　　仰見
睿謨廣運洞徹機宜臣等謹将八里廟議建滚壩遵照
諭㫖改髙運河底七尺並擬先将徒駭河頭之龍灣馬
　　頬河之魏灣老黄河頭之四女寺各滚壩俱落低
　　髙運河底七尺飭令司道確加估計派委河員地
　　方官查明前運江省就近存剰石料(臣/)等又查有
　　鹽河廢橋嵗乆坍塌石塊尚可選用其不敷之數
　　亦即採石辦料次第興修其三空五空平水等閘
　　橋龍灣魏灣減閘哨馬滚壩若此時一並落低倘
　　遇天時乆晴七尺之下續有消落或致行運艱澁
　　應暫行停緩俟相度明嵗水勢再請
㫖辦理總縁本年盛漲實有微山昭陽諸湖頂阻於南
　　漳衛兩河泛漲於北又值沙趙二河同時異常暴
　　長以致盈溢漲滿今既開伊家河以暢其南流又
　　於水利案内現在勘議疏徒駭馬頬老黄等河以
　　導其北注並八里廟及各河河頭皆有落低七尺
　　滚灞預減於平時寸長寸消陸續減耗自不再有
　　如前之漲溢矣至分道汶水北行之何家壩支河
　　頻年淤墊業已髙逾壩身今先将支河挑挖深通
　　亦看遇水情形再為辦理其運河民堰凡係挑河
　　之處即以挑起之土堆放帮培春融土乾即令各
　　本汛額夫夯硪毋庸另給錢糧如不係挑河之處
　　則民􁮪仍湏修築又查館陶至徳州衛河不能煞
　　壩興挑者(臣/)等已親行履勘岸髙面濶形勢灣環
　　堰距河逺所有應修兩岸民堰已據估計土方造
　　報但准豫省咨覆飯食錢文之例係耑指不能計
　　方之工而言今既有方可計似應仍照(臣/)等前奏
恩允毎方酌給食米鹽菜夯硪等銀六分按方給資易
　　於稽查加以夯硪可資堅實且較之豫省毎名三
　　十文之例尚為有減無増擬於春融飭發地方官
　　招集民夫就工謀食上𦂳儧築以資捍衛奏入
上諭曰如此因時相機辦理實惬朕懐
　　乾隆二十二年十二月十五日工部奏言工科抄
　　出江南河道總督白鍾山等題裏河運口建築攔
　　黄壩一道估需工料銀四千七百四十兩九錢一
　　䟽乾隆二十二年十一月初四日奉
㫖該部議奏欽此欽遵該(臣/)等查裏河運口為漕艘經
　　由要道今春恭逢
聖駕南巡親臨
閲視指授機宜於頭壩北壩外建築攔黄壩一道據該
　　督委員確勘估需工料銀四千七百四十兩九錢
　　零造冊具題應如所題辦理以利運行仍令該督
　　将做過工程用過銀兩照例核實造具清冊題銷
　　可也奏入
諭依議行
　
　
　
　
　
　
　
　
　
　
　
　
欽定南巡盛典卷四十
欽定四庫全書
欽定南巡盛典卷四十一
　河防
　　乾隆二十三年正月初一日夢麟尹繼善白鍾山
　　嵇璜陳宏謀奏言竊惟淮揚徐海等属大興水利
　　應修滙湖通江歸海之幹支各河儧辦完竣現今
　　另摺恭
　奏外(臣/)等於週歴各屬查催工程之便復留心遍加
　　察勘博採輿情各州縣已辦幹支各河而外尚有
　　宣洩民田積水通支逹幹之河渠併有逼近湖蕩
　　支分派别之㲼港秋間查勘之際祗因盈潦佔盖
　　髙下難分一時未能併勘入
　奏今當冬深水落各處情形皆已畢現内有水道貫
　　通儘堪宣導者固可毋庸疏濬其􁩱墊阻礙之處
　　若不併為經理則上下脈絡猶未貫通(臣/)等公同
　　籌酌必須及時修治層層導引處處通連務使一
　　律條暢庻為全體周備隨經督同道府選帶熟練
　　人員復加相度悉心履勘如碭山縣境内之華家
　　溝河碭山蕭縣二境之周家荘河年久㳺墊亟應
　　續辦又碭山蕭縣二境之減水河係接洩河南永
　　城縣坡水現據永城縣詳請疏濬亦應估辦又蕭
　　縣之龍山河小鹽河洪河銅山蕭縣境内之望州
　　河銅山靈璧境内房村河睢寜縣之龍家河白馬
　　河宿遷縣之縣東河南岸蔡家河李家荘民便河
　　桃源縣之九龍潭河大成河清河縣之響水河清
　　河安東境内之澗河山陽縣之温山河潯河阜寕
　　縣之被澤河曺溝河窰頭支河楊家河太平河海
　　州之王家溝河薔薇河沭陽縣之柴米河贛榆縣
　　之大沙河圍子河共計二十餘處或通身􁩱淺或
　　間段阻塞均宜分段疏浚舊有閘洞量加修葺(臣/)
　　等仰體我
皇上懐保黎元恩加無已之至意現在督同道府等員
　　詳悉估計一靣派員領帑興挑儧辦(臣/)等仍徃來
　　督察期於來年三月以前普律完竣統俟奉
㫖允准一併確估具
　題至田間溝洫應歸民力自辦者應查照從前(臣/)尹
　　繼善原奏悉心董率立定章程次第經理奏入報
可
　　乾隆二十三年正月二十二日直𨽻總督方觀承
　　河道總督張師載山東巡撫阿爾㤗奏言竊照東
　　省運河䝉
聖明指示機宜今將徒駭馬頬老黄河等處相度歸海
　　之路經(臣/)方觀承㑹同前任山東撫臣鶴年酌籌
　　䟽濬事宜恭摺具
　奏並聲請俟水勢消退之後再行覆勘分别工程難
　　易或勸用民力或動帑興修妥協辦理等情欽奉
硃批俞允續經前任山東撫臣鶴年等将運河閘壩應
　　行落低及暫從緩辦之處奏䝉
聖鍳兹(臣/)方觀承復㑹同(臣/)張師載(臣/)阿爾㤗覆加籌
　　度除龍灣魏灣應照原奏辦理外其四女寺壩工
　　(臣/)等親加查騐將河身逐段探量惟壩口六十丈
　　迴流冲刷水深丈餘其上河身探至四五里外皆
　　祗水深七尺二三寸不等是此壩底自可毋庸再
　　行落低以致宣洩太過其壩外老黄河分屬直東
　　两省計長九十八里節年淤沮不能暢注今應大
　　加挑濬合之迤北哨馬營石壩靣寛三十丈壩外
　　減河又復通暢即遇盛漲有此両路足資宣洩如
　　有改易情形(臣/)等仍隨時酌量
　奏明辦理務使壩靣髙不至於漲阻低不至於澁運
　　以仰副
聖主念切民依諄切訓示之至意至於徒駭馬頬老黄
　　河應行挑挖工段(臣/)等先經派委两省道府大員
　　遂叚確估兹復公同酌議徒駭一河全在東省境
　　内河身大槩深通惟葦草盤結之處甚多掛淤阻
　　水亟需刨除直𨽻南皮縣屬老黄河内亦有之通
　　計長二萬三千餘丈若按蘆根方定例給價費帑
　　不下數萬两查蘆根可作柴薪今令沿河州縣勸
　　諭附近村民刨挖任其取携期於浄盡據各州縣
　　皆稱為民所樂從又各河身内間叚淤淺及土埂
　　流沙易於為力之處两省均可勸用民力毋庸議
　　請動帑外其餘各工如東省馬頬河頭十八里上
　　承四道引河之水不能容納亟應挑濬寛深於两
　　岸各展寛一丈河身加深四五尺又通河及河尾
　　入海窄狭之處共二十段長三千六百九十餘丈
　　應於两岸各展寛一丈以暢尾閭又老黄河分減
　　哨馬營四女寺两壩之水盤折直東两省自東省
　　四女寺壩口起至直𨽻呉橋縣交界止計引河長
　　十二里老黄河長四十六里均應挑靣寛四丈底
　　寛二丈深四五尺不等即以所挑之土培築堤堰
　　又四女寺滚壩雁翅石墻坍塌應行拆修又徳州
　　三十里舖大橋横亘於髙埂之上應照原奏落低
　　又哨馬營壩外引河並歸入老黄河河頭處所淤
　　淺均應挑濬直𨽻自呉橋縣交界之嚴家荘至玉
　　泉荘老黄河長四十餘里應如東省一律加挑靣
　　寛四丈底寛二丈深三尺至六七尺不等又南皮
　　縣境内馮家口淤灘長四十丈應挑抽河槽一道
　　底靣拆寛二丈深三尺又自霍家圈起至姚家口
　　並下㳺一帯水勢散漫已無河身計共應挑二千
　　一百餘丈而寛八丈底寛四丈深三四尺不等並將
　　各支流堵築使水勢直趨以収用水攻沙之益以
　　上工程均非民力所能充役應動項僱用夫工辦
　　理毎土一方照例給銀七分計東省馬頬河展寛
　　挑深土工約估需銀二千九百九十餘两四女寺
　　滚壩石塘雁翅徳州橋座哨馬營引河等工約估
　　需銀一千二百九十一两自四女寺壩口至呉橋
　　縣界老黄河土工約估需銀五千一百三十二两
　　共約需銀九千四百餘両直𨽻境内老黄河土工
　　約估需銀六千八百餘两再各河身内橋座共三
　　十二處有應照原議於攔河土埂添建橋空酌用
　　荆葦鑲裹以暢水道者有應行展寛以便行旅者
　　均可勸用民力毋庸動帑致多糜費如此籌辦則
　　運河減洩之水皆得由壩口分導入海而黄河馬
　　頬徒駭三河以南又張秋八里廟滚壩及三空五
　　空橋洩水入大清河歸海即遇盛漲之年當不致
　　泛溢而減河俱已一律深通亦無漫及民田之慮
　　矣時值春融於氷泮後水漸消涸(臣/)等即督率委
　　員並地方官開工儧辦速竣仍責成道府大員徃
　　來巡查務使工歸實用仍於工竣之後另議善後
　　事宜俾垂永久再查海豊境内佯沽橋有王家堰
　　一道原議拆毁分流今覆勘形勢西髙東下現議
　　將洋沽橋止疏濬深通尾閭已暢毋庸再拆民堰
　　合併陳明除分飭造具估册送部並直𨽻工需即
　　即於天津道要工項下動用分别支銷歸欵奏入
　　得
㫖如所議實力為之
　　乾隆二十三年二月初二日裘曰修張師載阿爾泰
　　奏言竊(臣/)裘曰修等於上年九月奏辦兖沂曺各
　　府水利一摺奉
硃批覧奏俱悉朕正慮及沂州府屬毎被水災摺内有
　疏通駱馬湖之語宜速行妥協相度欽此(臣/)等查駱
　　馬湖下㳺已增入下江水道工程案内辦理外所
　　有沂屬被災處所應行疏濬之處先經前撫臣鶴
　　年及(臣/)等先後飭委陞任兖沂曺道徐鐸䕶理兖
　　沂曺道唐倚衡詳細確查兹據該道等逐一勘丈
　　繪圖議覆(臣/)等查沂屬蘭郯二縣地處最窪西南
　　尤甚平常雨水之年鄰境方稱霑足該處即多被
　　淹乂因沂河上承臨朐沂水諸山河之水兼有汶
　　祊涑及桞青等河合流下注毎遇水發盈堤拍岸
　　泛溢河西之武河燕子芙蓉等河以至各河不能
　　容納瀰漫坡田甚為民患乾隆十三年經原任大
　　學士髙斌等奏請動帑修築沂河西岸長堤更慮
　　水勢異漲正河不能容納又於沂河两岸之江風
　　口建砌迎水滚水各壩藉以分水洩入武河自建
　　壩以後沂河異漲稍除歴今十載迎水壩石盡被
　　沙埋滚水石壩刷坍已甚其由壩口洩入武河之
　　支河二十餘里亦俱淤墊武河正流間有沙淤不
　　能下注(臣/)等查勘情形係急應修濬之工今㑹同
　　酌議應將江風口碎石滚水壩連金門修整一百
　　八十丈該壩東西两頭舊有冲刷河形俱應填平
　　并於壩側築堤一百八十丈其壩外支河二十二
　　里零及武河沙淤處所應一併挑挖寛深工程極
　　為𦂳要又江風口壩外有䧟泥河一道武河之西
　　有燕子河一道南流六十餘里由邳州歸武河入
　　運又西有芙蓉河一道南流八十餘里由邳州歸
　運以上三河乾隆十三年奏准請修江風口建壩
　　之後再勘水勢情形相機辦理今查勘河身淤淺
　　不能暢流應將狭窄淤塞處所□叚䦕挖寛深臣
　　等酌量工程難易將多湏動帑之工撙節估計仰
　　懇
天恩將挑挖江風口壩外支河等工照河工土方成例
　　毎方給銀八分一厘其陷泥燕子芙蓉三河工叚
　　綿長通塞相間民力易辦應請照以工代賑之例
　　酌給食米錢文令蘭郯二縣賑後災黎就工謀食
　　通計修壩挑河築堤約需銀二萬五千餘两其餘
　　蘭郯境内一切河道現俱通暢即支河小港間有
　　淤淺之處應於農隙之時勸用民力一律修治毋
　　庸動帑至下㳺與江南邳州接壌之處查下江工
　　程案内已經列入現在仍一面知㑹務期上下通
　　流両無岐悞如此籌辦是沂河入駱馬湖之正支
　　既經濬治又有江風口滚壩以分其流而西岸𦂳
　　要各河又復疏通民田坡水各有去路實與蘭郯
　　二縣水利有益奏入得
㫖如議速行
　　乾隆二十三年二月初十日尹繼善白鍾山嵇璜
　　髙晉奏言竊查上江河南興舉水利各河滙注下
　　㳺則髙寳邵伯諸湖受水更多誠如
聖訓亟宜廣求去路以為宣導之計惟是湖河水勢歸
　　海逺而歸江近歸海紆迴而歸江順便江都所屬
　　之芒稻閘壩實湖河諸水歸江第一尾閭若使長
　　年啟放俾諸湖積水暢洩歸江於冬春水落時早
　　為騰空以備伏秋容納之地則髙郵南闗車邏二
　　壩自然過水無多而下河各州縣可免淹漫之虞
　　此實拯治下河之要鍵無如芒稻一河乃淮南鹽
　　艘必由之路當河工急需洩水之時正鹽艘盛行
　　䟎掣之候若將芒稻閘版徹底啟放則溜勢湍急
　　鹽船難以挽縴竊恐有礙鹽運若因此全行堵閉
　　則湖河水無去路必致壅積為災伏惟江南諸省
　　水患頻仍仰䝉我
皇上軫念民瘼指示機宜大興水利現在上下支幹各
　　河均已逐一䦕挑節節疏導而芒稲河為歸江喫
　　𦂳尾閭更宜亟為講求妥恊方與全局有禆臣尹
　　繼善(臣/)嵇璜㑹同(臣/)髙晉前徃查勘芒稻河自西
　　北直趨東南而灣頭河則自西南至東北横亘其
　　間所有運河東岸之金灣東灣鳯凰壁虎灣頭等
　　閘壩減洩之水皆直趨芒稻閘及董家溝石羊溝
　　廖家溝各滚壩歸江鹽船素由灣頭河行走必湏
　　閘門下板各壩堵閉方資浮送所以芒稻閘壩不
　　能啟放合宜(臣/)等再四籌畫查芒稲閘迤東現有
　　舊越河一道應令鹽船由越河直走金灣北閘不
　　繞芒稲閘出灣頭則洩水運鹽分為两途芒稲閘
　　可以長年啟放董家溝石羊溝廖家溝皆可不必
　　封閉庻使湖河之水暢洩歸江實於水利有益第
　　查越河長六百餘丈臣等測量水勢甚覺淤淺應
　　再挑深五六尺一律深通以利遄行又查金灣北
　　閘閘底尚髙改低二尺四寸以便鹽船挽運如遇
　　水勢過小之年再行相機辦理如此則歸江尾閭
　　無所壅遏諸湖積水得以逓相灌輸不致滙積為
　　患矣(臣/)等一靣飭令鹽運使盧見曾淮揚道何煟
　　等確估委員辦理勒限二月内完工奏入報
聞
　　乾隆二十三年三月十二日嵇璜裘曰修夢麟尹
　　繼善白鍾山奏言竊臣等接准
　廷寄陞任撫臣陳宏謀敬陳河工未盡事宜一摺欽
　　奉
硃批此奏著交裘曰修夢麟㑹同尹繼善等詳議速奏
　　欽此查江省淮揚徐海鳯頴泗等屬瀕臨湖河疊
　　罹水患䝉我
皇上誠殷懐保念切痌瘝上年
鑾輅南巡指示機宜
特命(臣/)等多方疏導不惜千萬帑金為億兆黎元籌久
　　逺安全之計
仁恩普被利頼無窮(臣/)等恪遵
聖訓黽勉辦理現在興舉各工將次告成凡將來善後
　　事宜無不仰體
宸衷加意講求期於地方生民永逺有益今據陳宏謀
　　具奏各條多係(臣/)等公同籌畫曾經靣啇者因一
　　時工程尚未完竣是以未經㑹奏兹欽遵
諭㫖悉心詳籌再三討論謹就(臣/)等所見逐條分晰議
　　奏伏祈
睿鍳一陳宏謀奏稱此次所挑之河已節節䦕通又復
　　酌加寛深可期永資宣洩然必湏年年挑浚方免
　　日久淤塞淺阻請將所挑各河近黄運河者歸於
　　河員經管隔逺無河員者令州縣及該地方同知
　　佐貳經管分清界限毎年秋後水落㑹同查勘有
　　淤淺者㑹同州縣分清叚落酌派附近有田地民
　　人合力挑濬年底將某河已經挑浚某河不湏挑
　　浚造册報院院再委道府大員於春間覆勘結報
　　有應挑浚而不挑浚者將經管各官揭叅此等年
　　年挑浚之費照例田主給食佃户出力果有大叚
　　阻塞及工大費重者詳明估計題明動帑辦理堤
　　閘損壊改建另築者照此一律分别辦理等語查江南
　　為衆水滙歸之地必湏河道寛深庻足以資宣洩
　　此番大工興舉雖已處處疏通然不能保其日久
　　不仍􁩱淺應照陳宏謀所奏再加妥酌將所挑各
　　河闗係黄運宣洩者歸於河員經管闗係民間水
　　利者令州縣及該地方佐貳經管分清界限於毎
　　嵗秋冬水落之時詳加查勘造册通報有些㣲􁩱
　　塞者即酌派附近有田民人照業食佃力之例自
　　行挑濬總責成該管道府遍厯嵇查報明督撫督
　　率妥辦如有應挑浚而不挑浚者將該管各員叅
　　處其有工大費重不能槩用民力及堤閘損壊改
　　建另築者詳請估題動帑辦理如此則逐年挑浚
　　既不至日久淤塞大費帑金而官民皆有責成庻
　　使遵循罔懈至如何分清界限責令經管之處現
　　行各司道妥議統俟工程全竣即行具
　題以定章程一據陳宏謀奏稱地方廣濶新挑之河
　　止能洩近河之水其不及洩之水尚多請俟今年
　　河水通流之後督令民間自行䦕浚支河小溝以
　　逹於所䦕之幹河小民見水有去路自必樂從再
　　各處道路之旁原有小溝不甚通暢應於秋冬督
　　率民人將境内路旁之溝挑深使之通逹即以所
　　挑之土平墊道路路漸髙而溝漸深平地之水由
　　道旁之溝以歸幹河田禾免淹行人稱便查各州
　　縣地方廣濶現在所挑之河雖上下江通身合筭
　　已有一百餘道其平疇曠野離河稍逺不及洩水
　　之地尚多應令民間自行陸續䦕挖小溝層層導
　　引由支逹幹則雨水易消自可無虞壅積至各處
　　道路之旁舊有小溝未免淤淺應於毎嵗秋冬督
　　率附近民人挑浚即以所挑之土平墊道路路漸
　　髙而溝漸深兩旁附近之水俱可引入溝中滙流
　　歸河既有益於民田亦甚便於行旅應如陳宏謀
　　所奏辦理一據陳宏謀奏稱淮徐海等境内地土
　　非盡瘠薄可以種植之地一望無際祗因河流未
　　通一遇天雨是處瀰漫今幸河流疏通水有去路
　　尚宜各䦕溝洫以備旱潦即以䦕溝之土加築圩
　　圍妥砌㴠洞隨時蓄洩以成圩田乾隆九年督臣
　　尹繼善酌定圩圍溝洫條規奏請舉行彼時揚州
　　之髙寳等州縣淮安之山陽等縣所築圩田至今
　　皆成膏腴已有成效因河流未盡通暢雖築圩圍
　　水無去路仍被淹漫遂爾不肯多築圩圍今河水
　　通流洩水比前大暢現在仍照尹繼善原奏䦕溝
　　築圩次第經理惟是此等地方連災之後民力拮据
　　貧富不一難於合力築圩請自今年秋冬為始地
　　方官相度地勢勸民築圩開溝有無力者仍照乾
　　隆十一年河臣髙斌等奏准借給䬶两助其飯食
　　築成之後所借工本分三年還官查田間水道蓄
　　洩攸資必湏加意講求庻幾旱潦有備如濵河窪
　　地向屬水田則以䦕溝之土加築圩圍使圩内之
　　水可以車放即遇外河盛漲不致漫淹如係旱田
　　只應多䦕溝洫不必槩築圩圍總期因地制宜經
　　理妥恊(臣/)尹繼善於前任两江時曾經
　奏明定有章程飭令淮揚等屬遵照現據淮安府詳
　　議將溝洫圩圍規制一併核定通行淮揚徐海所
　　屬實力遵辦即於今歲秋冬勸民䦕築其舊日圩
　　圍有遭水坍廢者並令及時修補惟災地民力艱
　　難不能一概自備工本應查明實在無力者准計
　　毎土一方酌借銀二分以資飯食畚􁅗之費在於
　　藩庫公項内動辦均作三年繳還歸欵在百姓亦
　　屬樂從而於農田大有禆益苐恐州縣不能實力
　　奉行應令將毎嵗䦕溝若干築圩若干於春間造
　　册報明督撫委道府大員逐段查騐按其功過分
　　别勸懲一據陳宏謀奏稱各河䦕通之後上㳺之
　　水由髙而下可以逓層宣洩内有地處窪下平日
　　原係湖蕩止能受水不能通流今雖䦕河節節相
　　通若與去路地勢相平或更有仰盂倒漾之勢此
　　必不能免於淹漫者非河流之不順實由外水髙
　　於内河形如釡底地勢使然非人力所可強也請
　　俟今年水過之後看其水勢宣洩如何果有必不
　　能於於淹漫者將此等田地勘明頃畆減除糧賦
　　有可種植葦草者改照蘆課輸納名曰棄地與水
　　而仍為近水居民資生之計如水深不能種葦者
　　另為設法安頓俾民免於失業再此等低窪之地
　　現已䦕有小河一遇水落河仍通流倘得消涸稍
　　早仍可種植春麥毎年得収一麥亦可資生仍不
　　致全棄查地勢各有髙低水性總歸就下凡属極
　　窪地畆形如釜底之處實在止能受水難以槩令
　　成田似不若譲地與水以為容納之區應如陳宏
　　謀所奏俟今年水過之後察看水勢情形如有地
　　勢極窪或原係湖蕩必不能免於淹漫者勘明頃
　　畆減除糧賦聼民間種植葦草採取資生改照蘆
　　課輸納惟蘆葦叢根盤結最易積􁩱凡有水勢通
　　流之處不宜種葦者仍湏禁止應令各隨地勢改
　　種菱芡之屬亦可稍資利益更不許築埂設籪阻
　　碍水路至如實有不能種植之處歴來並無出産
　　即遇水小天旱之年亦屬一片汪洋實與水沉田
　　地無異似應據實詳題豁免錢糧如偶爾被水並非
　　常年成災或水勢消落尚可種植處所不得一槩
　　豁免所有原奏另為設法安頓之處應毋庸議一
　　據陳宏謀奏稱黄河北岸自李家莊起至徐城之
　　蘇家山計九十里向無堤㟁迨後接築二十里尚
　　有七十里未曾築堤乾隆二十年孫家集漫口其
　　渾水直趨㣲山等湖及荆山橋河淤成平地年來
　　湖水不能宣洩銅山沛縣俱受淹漫其患皆由於
　　此上年仰䝉
聖明洞鑒
特命侍郎夢麟等竭力䦕浚湖口之茶城小梁山荆山
　　橋等河湖水得以暢流田地方始涸出自此以後
　　黄水决不可再令東漫則黄河北岸不可再任無
　　堤利害已明(臣/)恭聞此堤欽奉
上諭另行辦理今各河均已疏濬又徐城南岸已築石
　　堤石堤之對岸有子房獅子等山為岸徐城可以
　　無虞此七十里之河岸亟宜築堤以結通河全局
　　查黄河自河南榮澤縣以下河道俱寛至四五百
　　丈迨至徐州河道止有七十餘丈即徐州以下河
　　身亦俱窄狹城郭田廬在在受險是以向來留此
　　無堤之處聼其漫灘俾平槽之水悉走中泓則河
　　底日漸刷深可以順流歸海但北岸漫灘之水易
　　於冲刷溝槽若不毎年収拾恐漸致奪溜成河為
　　患匪細上年曾奉
諭㫖另行籌辦(臣/)等前後至徐詳加察看上年花莊所
　　築之亂石壩已有間被沙淤者應請照(臣/)等前
　奏量為加築所有溝槽俱補築亂石壩以資捍衛其
　　餘地靣槩行接築之壩與舊有之民堰土壩一律
　　相聨至地勢後窪段落加築裏壩一道如格堤之
　　式俱謹遵
訓示務期堅實稳固使尋常漫灘之水至此即可停淤
　　設遇水勢過大之年亦止壩上些㣲過水不得北
　　趨成流而下㳺各工俱不致受險似此年年查勘
　　料理漫灘之淤沙停積河岸日髙而上下湖河均
　　有禆益矣一據陳宏謀奏稱下河一帯民田以范
　　公堤為捍衛此堤日久坍損單薄殊甚愚民於水
　　漲時希冀水由外洩輙挖破此堤洩水隨後雖經
　　補築不過取堤根之土虚鬆填滿又無夯硪現在
　　缺口甚多堤身不過數尺倘遇海潮盛漲髙寳鹽
　　城各縣必受潮災此堤於目下似無闗係而實經
　　久捍衛不可廢棄之要工伏乞
皇上勅諭鹽臣勘明估計動項派員分叚分年如式修
　　築務期髙寛堅築通體完固永資捍衛至於内地
　　水漲勢湏穿堤外洩業已層層建閘以時啟閉其
　　鹽城迤北可以洩水歸海較順者河臣與督臣現
　　在䦕挖引河添建石閘(臣/)亦就所見札啇自此以
　　後永禁挖堤放水其如何責成閘官分管保䕶亦
　　聼河臣鹽臣啇辦查范公堤原為下河一帯保障
　　凡有坍損殘缺之處自應補修堅築以禦海潮臣
　　等現與鹽臣髙恒㑹啇酌議委員勘估具題動項
　　辦理務使通體完固永資捍禦至鹽城天妃石䃮
　　白駒等閘現在上𦂳趕修各閘下引河俱經挑浚
　　是遇水漲之時儘可由現在閘河宣洩歸海此外無
　　庸另添閘座至盗挖堤工原應禁止應如陳宏謀
　　所奏嗣後永禁挖堤放水仍責成各閘官分管巡
　　查加謹防䕶並令東臺同知及各地方官實力稽
　　查以保堤工一據陳宏謀奏稱㤗興如臯境内有
　　窑子河老龍河龍㳺河年久􁩱塞淺阻從前地方
　　官久請挑浚因派民修無力而止應請自如臯窑
　　子河起接㤗興之老龍河又開龍㳺河直逹於江
　　則雨水有所宣洩遇旱可資灌溉查如㤗二邑境
　　内之龍㳺窑子老龍等河前據該處民人呈請挑
　　挖經(臣/)等委署常鎮道蘇凌阿江防同知王培宗
　　帯同两縣逐一履勘查得龍㳺河在如臯縣治之
　　南紆迴曲折俗稱九十九灣河口寛四五六丈不
　　等崖髙七八九尺不等即大雨時行亦止水深四
　　五尺两崖甚髙水勢長發即暢洩入江甚為便㨗
　　田畆不虞水漫至窑子河在如臯縣治之西自西
　　門城濠起至㤗興縣界止迤下即老龍河屬㤗興
　　縣境内河形俱寛三四五丈不等崖髙七八九尺
　　不等即伏秋大雨亦止水深三四五尺従未淹及
　　民田不致水虞為患禀覆(臣/)等覆查龍㳺窑子老
　　龍等河両崖髙亢地非低窪無虞淹漫且河靣俱
　　髙於江面數尺内髙外下宣洩甚易毋庸興挑即
　　使動帑挑深而引江水内灌誠恐一日両潮旋即
　　淤墊徒費無益此條應毋庸議以上七條(臣/)等逐
　　一酌議意見均屬相同理合恭摺覆
　奏是否有當伏乞
皇上訓示遵行再上下两江水利事同一體如䝉
恩准其中有應行上江照辦者俟
命下之日並移咨安省撫臣遵照辦理再准工部咨議
　　覆御史呉鵬南條奏宜興水土之政一案今(臣/)㑹
　　同經畫或疏通渠港或修理堰坡凡於農田水利
　　有益之處一體確勘造册送部至地方承辦之員
　　作何定其殿最務使激勸有方及本鄉紳士慕義
　　急公情願捐資勷事者作何奨勵一併妥議到日
　　再行議覆查淮揚徐海鳯潁泗等屬應行疏通河
　　道挑浚溝渠以及修築圩圍等項(臣/)等現於酌議
　　陳宏謀條奏案内詳晰陳明令地方官於秋冬水
　　落之時勘明督率民人業食佃力分别查辦應俟
　　地方官勘明之後統歸彼案造册送部毋庸重複
　　再議至地方承辦之員如果實心愛民處處料理
　　妥協著有成效者應請題明議叙仍照該御史所
　　奏嗣後保舉知府及卓異案内概行註明倘有漫
　　不經心不行籌辦並無實效者即隨時查明叅處
　　以昭勸懲其本鄉紳士除應行業食佃力自辦工
　　叚之外如有慕義急公情願捐資勷事者應請照
　　樂善好施之例數在三百两以上者題請分别議
　　叙如在三百两以下按其捐數多寡由督撫司道
　　府州縣分别給匾奨勵合併陳明奏入
上諭曰議中黄河北岸築堤一事俟遲數年再看餘如
　所議行
　　乾隆二十三年五月二十五日劉統勲裘曰修尹
　　繼善白鍾山奏言乾隆二十三年四月三十日奉
上諭據巡漕給事中海明奏稱東省水患由㣲山湖之
　漲溢而㣲山湖之漲溢由黄河北岸之内灌請於㣲
　山湖之南圈築攔黄堤工即以取土方塘挑成順堤河
　形導入荆山橋出猫兒窩入運並於内華山西建築
　通湖閘座以備宣洩等語具見悉心籌畫黄河由豫入
　徐两岸夾束河身甚狭不潰決為銅山諸邑害則漫
　衍而入於金鄉魚䑓今徐城已增築石工足資捍禦
　而山東之濵湖州縣民舎田廬不免仍成巨浸孰非
　吾赤子而忍坐視果便民生永獲安全即多費帑金
　朕所不惜且年年蠲賑所費不更無已耶但是否實
　有禆於東省而於徐郡两岸亦不致另生險工或䆒
　不如於北岸無堤處所接築堤工之為得計著尚書
　劉統勲馳驛前徃㑹同尹繼善白鍾山逐加閲勘詳
　籌妥議請㫖辦理夢麟裘曰修如尚在河干著一併㑹
　同查辦欽此(臣/)等伏查黄河北岸上年因慮漫水過
　　多當將花莊溝槽築作碎石壩工本年春於議覆
　　善後事宜案内又將各處土壩改填碎石並接築
　　土堰臣等遵
㫖節次查勘經理無非欲使黄水有所節制而又恐束
　　之太驟致生他險也今海明請於㣲山湖之南圈
　　築攔黄堤工並挑挖順堤引河導由荆山橋入運
　　是原為攔黄起見但攔之於㣲山湖邊不若攔之
　　於黄河北岸恭讀
諭㫖於北岸無堤處所接築堤工之為得計
聖謨廣逺洞悉機宜(臣/)等所當欽遵辦理者也今勘得
　　黄村壩起至大谷山止計程六十里應築土堤長
　　一萬五百餘丈髙以六尺底寛八丈為率估需土
　　方銀六萬餘两其所築之堤相度地勢之髙下與
　　河形之紆直總以離河十里内外為度庶地靣寛
　　濶得以平衍容納不致冲擊堤工其自大谷山至
　　蘇家山計程二里許逼近河身恐生他險且两山
　　夾峙地勢髙亢原可無庸築堤查舊有石壩基趾
　　應行修整俾平常之水不致上灘縱遇異漲之時
　　漫壩而過亦止由荆山橋迤下歸運該處相距㣲
　　山湖四十餘里且在下㳺斷不致涓滴復入㣲山
　　湖内如此通盤籌辦在東省既収保障之益而江
　　省亦可無另生險工之虞矣所有議築堤工(臣/)等
　　現在遴委妥員發帑儹辦務期迅速如式完竣以
　　仰副
聖主愼重河防奠安民生之至意奏入得
㫖如所議行
　　乾隆二十三年六月初九日吏部奏言内閣抄出
　　安徽巡撫髙晉奏稱竊照安省鳯潁泗各屬地當
　　徐豫下游頻罹水患仰䝉我
皇上饑溺為懐痌瘝在抱上年
鑾輅重幸江南周覧形勢洞悉民隠不惜千百萬之帑
　　金為民圖久安之至計
特命臣等詳加查勘相度妥籌自集事之始迨工完之日
　　無時不上厪
聖懐無事不欽承
明訓臣等竭力同心恪遵辦理現在一切工程次第告
　　成所有善後事冝臣復再四熟啇悉心酌擬敬為
　　我
皇上陳之一奏稱請定水利兼銜以専責成也查地方
　　農田水利凡督撫藩司知府直𨽻州並州縣正印
　　等官均為職分應辦之事責無旁貸惟是正印官
　　事務殷繁不無顧此失彼若將守巡各道及同知
　　通判州同州判等官兼以水利職衘恊同正印官
　　稽查辦理實為有禆現准部議調任河南布政使
　　劉慥陳奏水利兼衘案内行令查議今(臣/)查得上
　　江現修河道均在廬鳯道所轄鳯頴泗三府州地
　　方請將廬鳯道並鳯陽府同知通判頴州府通判
　　直𨽻泗州州同均兼水利職衘另行分别鑄給闗
　　防以重職守該道丞倅既經兼衘嗣後將所屬各
　　州縣舊有河道並本年新修各河及堤堰橋閘即
　　責成各該員協同地方官平時加意經理一至冬
　　令水涸各於境内逐加查勘如有􁩱淺阻塞汕刷
　　殘缺處所一靣報明道府一靣勸諭附近有業村
　　民公平出夫修浚補築一律寛深堅實出結呈報
　　存案如或其中有工費浩繁民力不繼亦即據實
　　詳請(臣/)與督臣再加親勘酌籌請
㫖辦理(臣/)等留心查察如果各該道府丞倅州縣毎年
　　實力奉行河道溝渠完整堤堰橋閘堅固則分别
　　記功奨勵三年之内始終不怠或保知府或於
計典内註明卓薦以示優奨倘有玩忽從事混行揑報
　　或藉端擾累一經發覺嚴叅治罪以昭炯戒查水
　　利之興闗係農田凡職司民牧者均應實力籌辦
　　但地方官印各官事務殷繁或不無顧此失彼之
　　慮若令守巡各道及府州佐貳等官分司協理則
　　責成更専稽察愈宻而蓄洩利頼可以咸収實效
　　應如該撫所請廬鳯道鳯陽府同知通判頴州府
　　通判直𨽻泗州州同均准其兼衘水利其鑄給闗
　　防之處應令該撫另行擬定字様造册咨送吏部
　　再行查辦至該道同知通判等官既經兼衘水利
　　嗣後所屬各州縣舊有河道並現在新修各河及
　　堤堰橋閘等工均應責令該員等協同地方官隨
　　時加意經理至冬令水涸各於境内逐細查勘如
　　有􁩱淺阻塞汕刷殘缺處所勸諭附近村民量力
　　出夫修浚補築俾一律寛深堅固其或工鉅費繁
　　民力不繼者即行據實詳報該督撫酌量請
㫖辦理倘能實力奉行始終不懈該督撫分别奨勵以
　　示鼓舞如有玩忽從事混行揑報或藉端擾累即
　　將該地方官及道㕔等一併分别查叅議處一奏
　　稱濉河之宜加保䕶以垂永久也查宿靈虹上承
　　豫省永夏及江蘇蕭碭清黄諸水全頼濉河宣洩
　　嗣因濉河淤墊水分南北两股以致泛溢為患(臣/)
　　尋源溯流體訪查勘既將濉河䦕挖原有閘座修
　　整以復其舊又將南北两股因勢利導一併疏浚
　　以分其流更於南北两股河流滙歸濉河處所各
　　設閘座以備啟閉平時則上下各閘啟板聼其清
　　水分流倘遇盛漲毛城舖漫灘水至則上下各閘
　　必湏隨時閉板俾清水各歸南北两股本河將濉
　　河空出以譲黄水獨行一俟黄水斷流仍將各閘
　　啟板放入清水以資刷沙此現在辦理之形勢啟
　　閉之機宜也夫水利河道雖與河工有間其為利
　　害則同河工因設耑員防守是以隨時相機保䕶
　　水利河道工竣一交地方官便無人經管遂致有
　　名無實今新修各河情勢既具機宜宜講若不派
　　員分管一二年間仍歸廢棄殊非仰沭
皇上永垂利頼之至意(臣/)查宿州有州同一員州判一
　　員靈璧縣有主簿一員請將自徐溪口起至符離
　　集止所有河道並西流黄疃沙溝三閘應交駐劄
　　徐溪口之州同分管其自符離集起至霸王城止
　　一切河道並蒿溝桃溝唐溝北山河四閘應交州
　　判分管該州判向住州南臨涣集今請於伏秋両
　　汛移駐時村適中之地以便徃來照料冬春仍駐
　　臨涣以資弹壓又自霸王城以逹陵子湖口並無
　　閘座有河道四十餘里應交靈璧縣主簿分管仍
　　將各員所管可道閘座統責成宿州知州總理其
　　事不可因有分管之員稍為岐視但既設閘座必
　　得閘夫以司啟閉應請毎閘各設四名所需工食
　　照例咨部支銷如此立定章程則濉河可資保䕶
　　查宿州所屬濉河為宣洩清黄諸水之要道前經
　　􁩱墊以致水分南北两股泛溢為患現在既經該
　　撫體察情形將濉河䦕挑疏浚並將原有閘座修
　　整以復其舊又將南北两股因勢利導以分其流
　　更於南北两股河流滙歸濉河處所各設閘座以
　　備啟閉苐不派員分管隨時相機保衛恐因循遷就
　　一二年間仍歸廢棄今請自徐溪口起至符離集
　　止所有河道並西流黄疃沙溝三閘交駐劄徐溪
　　口之宿州州同分管自符離集起至霸玉城止一
　　切河道並蒿溝桃溝唐溝北山河四閘交州判分
　　管並請於伏秋两汛令該州判移駐時村適中之
　　地以便往來照料冬春仍駐臨涣以資弹壓又自
　　霸王城以逹陵子湖口河道四十餘里交靈璧縣
　　主簿分管俱責成宿州知州總轄其事應如所奏
　　辦理仍令該府飭令該州不時督率逐加查察因
　　時啟閉相幾蓄積務使永垂樂利毋得因循積習
　　稍有岐視以至有名無實其毎閘應各設閘夫四
　　名所需工食銀两應令該撫照例咨部支銷仍於
　　地丁奏銷案内造報户部查核一奏稱毛城鋪應
　　責成河員與地方官一體稽查也查濉河所以淤
　　墊之故實因毛城舖減洩黄水過多所致則毛城
　　舖實為濉河之闗鍵嗣後凛遵
聖訓堅閉不䦕并照奏准之案將口門冲深溝槽填平
　　上建亂石壩其口門以北之鉗口壩并口門以南
　　之亂石壩一律修復以節水勢即責成黄河之蕭
　　碭㕔營加謹守䕶設遇盛漲之年漫灘之水仍不
　　能不流入濉河應令蕭碭㕔先期知㑹宿州俾經
　　管各官得以預為防範如有漫灘水發蕭碭㕔營
　　不立時知照或已經知照而管閘各官啟閉失時
　　俱嚴加叅處以儆玩悞務期上下闗㑹聲氣聫絡
　　則濉河縱有停沙亦易疏濬等語查濉河當毛城
　　舖之下㳺上㳺減洩黄水過多下㳺必致沙停淤
　　墊今凛遵
聖訓毛城舖堅閉不䦕又復將口門冲深溝槽填平修
　　築亂石霸以節水勢固已防維嚴宻但水性靡常
　　若不先事預防恐盛漲之年黄水漫溢仍不能不
　　流入濉河日久又成􁩱墊自應責成河員恊同地
　　方官一體稽查宣洩以時方為有禆無患應如該
　　撫所奏毛城舖責成黄河之蕭碭㕔營加謹守䕶
　　設遇盛漲之年漫灘水發令該㕔營臨期知㑹宿
　　州俾經管各官得以預為防範如並不知照或已
　　經知照而經管各官啟閉失時即行據寔查明嚴
　　加叅處一奏稱新修水利河道堤堰閘座宜分别
　　官辦民修以示遵守也查鳯潁泗各屬新䦕並䟽
　　浚修整各河大小三十餘道長者二三百里短者
　　亦不下數十里其間土性不一有老土淤土有淤
　　沙有沙礓河道工成之後底岸堅實可望經久毎
　　年縱遇雨瀮水冲不無坍䣃而工程亦屬有限又
　　新築並舊有各子堰或有殘缺均請俟冬令水涸
　　之後交兼管水利丞倅督率各地方官查明勸諭
　　附近有業居民一律修築查報不許混行動項致
　　滋糜費惟查宿州之洪河濉河從前原被黄水淤
　　墊全是􁩱沙今在淤河中開挑成河土性終属虚
　　鬆一遇雨淋則岸土坍卸一遇風起則浮沙飛揚
　　將來伏秋两汛大雨時行上㳺水發两岸被水滙
　　歸河中難免坍卸􁩱墊之患若两岸坍䣃儘可聼
　　其寛展轉為有益而河底􁩱墊則水勢恐有阻碍
　　必得隨時疏浚庻合機宜(臣/)伏讀上年八月内欽
　　奉
上諭毛城舖為濉河上㳺欲濉河之無淤墊計惟有堅
　閉毛城舖茍非盛漲不得䦕放萬不得已如今嵗之
　自行漫溢即當於斷流之後将黄水淤沙盡力挑浚
　若稍一因循則今年􁩱一尺明年即􁩱二尺河身墊
　髙節節阻碍年復一年其淤更甚故逐年挑浚深通
　最為要務欽此(臣/)於辦理濉河完工後體察形勢熟
　　籌辦法仰見我
皇上至聖至明無㣲不在
聖明洞鍳之中誠至當不易永宜服膺遵守者也今濉
　　河挑淤工費既繁民力不繼應請歸官辦理苐疏
　　濬挑挖要在隨時估辦必得預撥銀两収貯道庫
　　以備急需查江寕藩庫有匣費一項原係歸入耗
　　羡案内以為充公之用毎年請撥銀三千两觧貯
　　廬鳯道庫如遇盛漲之年毛城舗黄水漫溢或雖
　　無黄水漫溢而毎年清水過後於冬初水涸時飭
　　令該州將洪濉二河有無淤墊逐一查明如有應
　　行挑浚工叚具文申報道府親臨勘估一靣督州
　　多撥人夫秉公價僱如式䦕挑深通一靣通報督
　　撫臣等委員查察再親加勘騐核實報銷所撥銀
　　两如有餘剰存為下年之用倘有不足如數在司
　　庫匣費内找領如或水過未淤亦不許藉端靡費
　　倘有揑混冐濫情弊查出嚴行叅䆒等語查鳯潁
　　泗各屬新䦕並疏浚修整各河及新舊子堰等工
　　雖經動項一律修整完固而毎年雨淋水冲不無
　　坍卸自宜隨時勸民修築以節錢糧應如該撫所
　　奏如有前項些小工程於冬令水涸後交與兼管
　　水利之員率同各該地方官查明勸諭附近有業
　　居民自行修築不得混行動項致滋糜費至於按
　　年䟽浚洪濉二河該撫既稱工費浩繁民力不繼
　　應准其仍歸官辦題請動項興挑所需疏浚挑挖
　　銀两亦應准其在於江寜藩庫匣費項下毎年預
　　撥銀三千两觧貯廬鳳道庫備用如有餘剰存為
　　下年之用倘有不足如數在司庫匣費内找領仍
　　令該撫將前項銀两俟工部核明准銷之日於年
　　底彚奏案内造報户部查核仍令於毎嵗冬初水
　　涸時飭令該州将應挑浚工叚報明該府親臨確估
　　如式䦕挑深通即一靣通報該督撫等委員勘騐
　　核實報銷總期工歸實用帑不虛糜於河道錢糧
　　均有禆益如有過水未淤藉端糜費揑報冐濫等
　　弊該督等速即查明嚴行叅究一奏稱河道既已
　　興修完工而民間溝洫亦應次第講求也查安省
　　凡上承豫徐下逹洪澤湖之正河支河或加開挑
　　或為疏浚俱經一律籌辦從此可望水勢暢流無
　　復阻礙惟毎州縣之溝洫小河多者一百餘道少
　　亦不下數十道現在頴屬各州縣及鳯屬之鳯䑓
　　縣因正引支河已經開通而附近士民有將田湖
　　溝洫公同自行䦕挖以逹正支河者又有自修子
　　堰建設木橋者此葢勤力之士民不待勸諭而能
　　踴躍從事者也至於宿靈虹並泗州厯年被災民
　　多貧惰又因人心不齊彼此觀望者有之現准部
　　咨議覆御史呉鵬南條奏宜修水土之政一案行
　　令酌量查議又議督臣陳宏謀陳奏下江水利案内
　　上江一體照辦(臣/)叅酌各議悉心體察應就安省
　　地方酌擬章程以期立法必行竊惟謀求水利貴
　　於因地制宜今查鳯頴二府地多平衍宜開溝洫
　　靈虹二縣及泗州瀕臨湖河地勢低窪可築圩圍
　　一州一縣之中應開之溝洫若干應築之圩圍若
　　干某處應先辦理某處從後舉行備細查明分晰
　　䦕造清册由道府核實通詳立案即交兼管水利
　　之丞倅協同地方官多方勸諭次第興舉如有本
　　地慕義急公情愿捐資勷事者請照樂善好施之
　　例分别奨勵既不可派累滋擾更不可因循怠忽
　　務期士民踴躍從事庻可行之無弊仍令年終各
　　將辦過溝洫圩圍各若干由道府勘明詳報將地
　　方官歸入前條兼衘案内分别勸懲等語查興修
　　水利首務固在經理幹河之大且要者其次則疏
　　支渠築圍埂亟湏加意講求因地制宜使水潦有
　　備而沮洳之區皆可成沃壌本年正月内(臣/)部議
　　覆御史呉鵬南條奏内開各省督撫如有水利農
　　田之事應行修舉者均令留心經畫酌議具奏又
欽差侍郎裘曰修等議覆督臣陳宏謀條奏内䦕上下
　　两江水利事同一體其中有應行上江照辦者並
　　咨安省撫臣遵照辦理今據該撫奏稱安省鳯頴
　　二府地多平衍宜䦕溝洫靈虹二縣及泗州瀕臨
　　湖河地勢低窪可築圩圍一州一縣之中應䦕之
　　溝洫若干應築之圩田若干某處應先辦理某處
　　從後舉行備細查明分晰造册由道府核實通詳
　　立案即交兼管水利之丞倅恊同地方官多方勸
　　諭次第興舉等語均應如所奏行令該撫飭令各
　　該地方等官多方勸諭次第興舉年終將辦過溝
　　洫圩圍各若干之處由道府勘明詳報該撫等分
　　别勸懲報部查辦至如有本地士民慕義急公情
　　愿捐資勷事者准其照樂善好施之例令該地方
　　官據實申報督撫按所捐銀數多寡分别辦理如
　　數在三百两以上者題請議叙如在三百两以下
　　令督撫司道州縣酌量給匾奨勵一奏稱嚴禁居
　　民阻水之弊以免河道􁩱墊也查水勢順流而下
　　河底通利則奔騰迅速泥沙不停一有阻遏上靣
　　浮水雖過而河底泥沙漸積甚有闗礙乃有沿河
　　無知村民水發時或於河中竪立木樁拴繫葦箔
　　捕取魚鰕名曰設籪又有於河水消落或用草土
　　或用磚石築埂中流戽水取魚且為往來行人㨗
　　徑河底層層阻隔習而不察迨次年水發無人収
　　拾以致冲蕩滿河毎年如此雖有寛深河道亦必
　　阻遏淤淺臣現飭地方官出示嚴行禁止倘再違
　　犯枷責痛懲仍押令將阻礙處所如式修整以儆
　　愚頑併飭道府丞倅有水利之責者一體查察務
　　期惡習盡除河無阻礙庻免淤淺倘地方官奉行
　　不力一併叅處等語查沿河村民𥪡樁設籪築埂
　　戽水不過捕取魚鰕以謀㣲利原非有心阻遏河
　　道然習而不察無人収拾積久亦易􁩱滯似應如
　　該撫所奏飭令所屬各地方官出示嚴行禁止但
　　東南澤國小民多傍湖河溪港而居農隙時或施
　　罾布網或下籪安籠以収天地自然之利本難禁
　　其取携况間遇水潦之年乏食貧民臨流採捕亦
　　足以資餬口倘一概嚴行禁止不特有妨生計且
　　徒䦕胥役勒索之門應一併飭令地方有司及兼
　　管水利之員親徃詳加體察因時因地善為奉行
　　凡官河大港闗係蓄洩機宜如有築埂立樁實係
　　阻礙河流者應設法嚴行查禁其餘溪灣港㲼無
　　闗蓄洩處所仍聼民便毋得委之胥役兵丁藉端
　　需索致滋擾累恭候
命下工部行文該撫並两江總督江南總河一體欽遵
　　辦理可也奏入報
可
　　乾隆二十三年七月初二日两江總督尹繼善河
　　道總督白鍾山奏言接准部文欽奉
上諭尹繼善奏查勘宿桃等屬工程情形摺内有將駱
　馬湖尾閭啇之河臣早行䦕放使湖靣騰空以待汛
　水之語此湖河第一𦂳要之務也湖雖所以瀦衆水
　而不為之及時宣洩則停蓄既多鮮有不致漫溢者
　向来治河諸臣不思逹其去路而惟恃湖堤以相捍
　禦及湖漲難容終致泛溢不収而逺近田廬胥受其
　害矣即如洪湖五壩之水由髙寳卲伯諸湖以歸江
　海本有建瓴之勢乃諸閘之啟閉不時引河之分洩
　不暢而下河諸州縣遂瀕罹水患自去春南巡時親
　臨指示特命嵇璜専司其事令將車邏南闗二壩常
　行䦕放又早闢歸江之路以逹其流下河田畆去秋
　遂獲豊収今春據嵇璜奏稱髙寳二湖湖靣寛濶務
　使各處引河通流無滯早為騰空湖靣迨水勢漸長
　即由引河分注從邵伯諸湖入運歸江俾髙寳諸湖
　不致驟盈等語其所經理頗能恪遵朕訓適合機宜
　在該河督等職司疏浚於其中源委亦所深悉然非
　朕之諄切指畫則誰肯為此耶今駱馬湖之水由六
　塘河下洩而東流入海其河之两岸則宿桃安清海
　沭六州縣田廬在焉伏秋大汛民生攸繋若使湖靣
　早為騰空則汛水之來有所容納盈科後進源源下
　注湖水無泛漲之虞而六塘两岸亦斷不至潰决四
　出矣豈惟此六州縣之利其瀕湖一帶運道民生亦咸
　奏安瀾之慶尹繼善既已啇之河臣早為開放尾閭
　以為預騰湖靣之計應如所奏速行此後毎嵗大汛
　之前應行䦕放時著該總河㑹同該督先期奏聞以
　免因循觀望并將此㫖勒石湖濵俾後之司河務者
　永逺遵守焉欽此仰見我
皇上睿謀廣運指示精詳實已無處不周無㣲不到(臣/)
　　等仰體
聖心詳加籌畫竊查駱馬一湖上承東省䝉沂諸山之
　　水奔騰滙注由六塘河東流入海原期使其暢洩
　　不致壅滯方為得宜舊例將湖之尾閭冬間堵閉
　　俟春間粮船過完始行䦕放原為蓄水以濟漕運
　　也但歴年以來偶值運河水小尚少資其接濟而
　　水勢充餘之時較多糧船轉運竟無藉於湖水毎
　　年尾閭堵閉之後湖水停蓄不能預先騰空及至
　　水發之時前者未去後者又來一時宣洩不及以
　　致漫延為害職是故也(臣/)等與各道再四啇酌似
　　應因時變通將冬間堵閉尾閭之制竟行停止使
　　湖水源源下注將湖面早為騰空縱遇夏秋水發
　　有地可以容納隨長隨消六塘河堤埝亦可無冲
　　潰之虞如遇秋冬水小之年必須堵閉蓄水以備
　　來春濟運再行奏明酌辦如此不但毎年啟閉錢
　　糧可以節省而蓄洩得宜庻於数州縣民田更有
　　禆益奏入
上諭曰如所議行該部知之
　　乾隆二十三年七月初四日两江總督尹繼善河
　　道總督張師載山東巡撫阿爾㤗奏言乾隆二十
　　三年六月初六日准
　廷寄乾隆二十三年六月初三日奉
上諭據裘曰修等奏被水地畆已多涸出所有從前奏
　請於湖口閘上添建閘座之處應行停止等語從前
　尹繼善以運河水漲亟應疏濬是以奏請於該處添
　建閘座以資宣洩今復奏請停止其意盖以積水已
　消若添建出水閘轉恐於蓄水濟運之法有礙此未
　免過計現在積水雖退而運河量不慮無水接濟該
　處閘座雖不必添建或酌量運河蓄水尺寸將閘口
　迤上之堤留為滚水壩俾蓄洩俱有所資殊更為有
　益著傳諭尹繼善等即妥恊查勘辦理再摺内有安
　山湖已成平陸之語此湖既成平陸民間自必耕種
　現在曾否已經陞科著一併傳諭該督等查明具奏
　　欽此(臣/)等跪讀之下仰見我
皇上睿慮周祥籌畫盡善至意除安山湖陞科縁由(臣/)
　　張師載(臣/)阿爾㤗另行覆
　奏外遵即知㑹先後齊至韓荘悉心查勘伏查湖口
　　閘水勢徃年以金門水深一丈二尺五寸即湏閉
　　板収蓄今探量水深一丈三尺五寸較徃年尚多
　　一尺現在宣洩查東省運河自濟寕以北有汶府
　　等河並蜀山馬踏諸湖之水濟運濟寜以南又有
　　泗洸等河並南陽獨山㣲山等湖之水濟運今運
　　河一帯凡有通湖陡門及支幹各河俱已疏濬深
　　通將來水小之年亦不慮無水接濟若遇水大之
　　時湖口閘現止一孔寛僅二丈實慮不足宣洩自
　　應欽遵
諭㫖建設滚壩誠為得宜(臣/)等相度地勢擬於湖口閘
　　迤北六丈之上添建滚水石壩一座口門酌寛三
　　十丈洩水入河形勢甚為順利其壩脊亦照湖口
　　閘金門水深一丈二尺五寸為度水大則漫壩宣
　　洩水小則収蓄濟運庻水有節制於運道民田均
　　収實益俟奉到
諭㫖(臣/)張師載(臣/)阿爾泰當即欽遵核估撥􁏣儧辦奏
　　入得
㫖如所議行
　
　
　
　
　
　
　
　
　
　
　
　
　
　
　
欽定南巡盛典卷四十一
欽定四庫全書
欽定南巡盛典卷四十二
　河防
　　乾隆二十四年二月二十五日兩江總督尹繼善
　　江南河道總督白鍾山奏言竊照揚州府属寳應
　　縣城居運河東岸當淮泗下游地勢本属低窪加
　　以運河北來之水兠灣頂冲僅賴一線土堤為之
　　保障每遇汛水漲發城社民生實属危險乾隆二
　　十二年恭逢我
皇上
聖駕南巡(臣/)尹繼善面奉
諭㫖飭令建砌䕶城磚工以資捍衛今據江蘇布政使
　　等委員確估自城北太平菴起至城南宏濟閘止
　　創建磚工長七百八十六丈連築壩並修補尾土
　　共需工料土方銀三萬八千二百五兩零造冊詳
　　請題估(臣/)等復核無異恭疏具
　題奏入
上諭部知之
　　乾隆二十四年十月二十六日江南河道總督白
　　鍾山等奏言竊查洪澤湖上承淮河七十二山泉
　　之水全賴堰盱一帶堤工保障全淮蓄清敵黄最
　　闗緊要自武家墩以南至蒋家壩計長百餘里俱
　　係磚石工程其武家墩迤北至湖口濟運壩向係
　　土堤每遇水大之時搶修柴工搪䕶乾隆二十二
　　年
聖駕經臨閲視陞任副縂河(臣/)嵇璜同(臣/)尹繼善随侍
　　之下面奉
聖訓指示應建石工並奉
諭㫖将来做工當先儘此石料用現在徐州石土各工
　併舉俟将来次第辦理欽此仰見我
皇上睿謨廣運洞悉機宜慎帑重工安愈求安之至意
　　兩年以來徐城兩岸興舉土石工程淮揚徐海各
　　處有急辦續辦水利大工(臣/)等欽遵
聖諭俟各工告竣於今秋汛工平之後(臣/)白鍾山親赴
　　該處率同各道等詳加勘閲查武家墩迤北至濟
　　運壩止計堤長一千六丈正當洪湖下游每遇汛
　　水長發風浪撞擊原舊土堤易於汕刷塌卸自不
　　若改建石工以資鞏固庶可一勞永逸惟是工段
　　綿長應需石料繁多入山採取路逺運艱甚費周
　　章而堰盱各工所存乾隆十九年分大修石工案
　　内餘剩石料除陸續撥用並於二十二年秋間堰
　　盱風暴案内補修石工儘數選用無存兹復於沿
　　湖一帯逐細捜尋弔撈計得面裡石塊四千餘丈
　　(臣/)等與各道細加商酌如普例建石實不敷濟用
　　再四審度武家墩南首原係磚工擬請於該處一
　　律建做磚工其面底葢鋪石塊並将捜尋之石儘
　　數估砌少辦河磚通共估需銀五萬八千餘兩既
　　可經久抵禦且與南首磚工接連一律更得節省
　　錢糧従此洪澤全湖大堤俾得一律鞏固永資保
　　障實於河防大有禆益如䝉
聖恩鍳允(臣/)等即飭該管道㕔逐細確估遴委妥員分
　　段承修(臣/)白鍾山就近率同淮揚道等不時往来
　　實力稽查勒限照估儧辦除俟工竣核實具
　題造冊送部查核奏入
上諭曰好如所議行
　　乾隆二十五年三月二十六日工部奏言工科抄
　　出江南河道縂督白鍾山等疏稱裡河髙堰二㕔
　　所属山清交界一帶土堤自武家墩迤北起至濟
　　運堤止計長一千零六丈坐當洪澤下游毎遇汛
　　長風浪撞擊危險堪虞乾隆二十二年春恭逢
聖駕南巡
親臨指示
諭建石工以資捍衛復經(臣/)查勘奏明照武家墩南首
　　一律建做磚工底面鋪葢石塊捜尋舊石儘數估
　　砌既可經久抵禦更得節省錢粮欽奉
俞允當經轉飭遵照確估今據淮揚河務道何煟将裡
　　河髙堰二㕔應建磚石工程除運用沿湖一帶石
　　塊并舊河磚不請錢糧外共估需物料夫工運脚
　　銀五萬八千八百七十四兩四錢五分五釐一毫
　　零造冊詳請題估臣復核無異除冊結送部查核
　　外相應㑹題一疏查先據該督白鍾山等奏稱裡
　　河髙堰二㕔属武家墩迤北濟運壩止正當洪澤
　　下游每遇汛水長發原舊土堤易於汕刷欽遵
皇上指示不若改建石工以資鞏固但工段綿長採石
　　艱難即於沿湖捜尋吊撈餘石如普例建石實不
　　敷用於武家墩一帶建做磚工面底盖鋪石塊並
　　将捜尋之石儘數估砌少辦河磚既可經久且與
　　南首磚工接連一律更得節省錢糧奏准咨部經
　　(臣/)部行令作速確估造冊具題查核今據該督将
　　前項建做磚石工程除運用沿湖一帶石塊并舊
　　河磚不請錢糧外共估需料物夫工運脚銀五萬
　　八千八百七十四兩四錢五分五釐一毫零造冊
　　具題應如所題辦理以資捍禦仍令該督俟工完
　　之日将做過工段用過銀兩照例核實造具清冊
　　題銷可也奏入
諭依議行
　　乾隆二十五年十月初八日禮部尚書嵇璜奏言
　　竊(臣/)於九月十三日至清江浦見河臣白鍾山得
　　知督(臣/)尹繼善等因下河時厪
宸衷悉心籌畫議得運河東西二堤勘修堅固以資捍
　　衛挑濬淮揚運河酌辦西堤港口疏通諸湖引河
　　俾湖水暢達歸江以為保䕶下河之計督臣現在
　　㑹摺具
　奏恭請
聖訓遵循辦理惟歸江之路尚有應行籌辦之處查運
　　河東堤之金灣滚壩口門寛四十丈而尾閭仍歸入
　　六閘河内未能暢注且易淤阻應請於金灣壩下
　　開挑引河一道正對董家溝滚壩並将董家溝淺
　　窄之處量加疏挑以注於江則尾閭更為寛暢又
　　查廖家溝石羊溝董家溝三壩壩面尚髙應請改
　　低三尺以芒稲西閘為凖使就下之水益加暢利
　　歸江去路既多則歸下河之水自少矣(臣/)謹繪圖
　　貼説恭呈
御覧伏乞
聖明訓示
勅下督河撫諸臣一併勘議辦理奏入
上諭曰此係卿在京曽奏之事原以待明年南巡舉行
　今既改期且督河諸臣已有挑濬之舉則及時此奏
　實為允當有㫖交尹繼善等勘議
　　乾隆二十六年三月初十日髙晋陳宏謀奏言竊
　　(臣/)等接准
　廷寄尚書嵇璜奏請於邵伯運河東岸之金灣滚壩
　　下開挑引河并将廖家溝石羊溝董家溝三壩改
　　低三尺使歸江去路既多則歸下河之水自少等
　　因欽奉
諭㫖交尹繼善等勘議欽此經(臣/)等㑹委淮揚道何煟
　　勘估詳候覆勘因督臣尹繼善前赴江西審案河
　　(臣/)白鍾山患病尚未㑹勘今(臣/)髙晋自京回南(臣/)
　　陳宏謀正在淮徐接准督臣尹繼善来札以江西
　　甫回又現在奉
㫖進京不及㑹勘查時届仲春汛水将至不宜再遲(臣/)
　　髙晋與(臣/)陳宏謀随即㑹同親往查勘金灣壩上
　　承諸湖之水為歸江要道縁壩下引河仍滙入金
　　灣六閘河内宣洩不暢且易淤阻(臣/)等細按地勢
　　情形應如該尚書所奏於金湾壩下另開新河一
　　道俾减下之水由董家溝直捷注江又董家溝石
　　羊溝廖家溝等三壩均屬歸江尾閭現在壩底尚
　　髙亦應如所奏将壩底各改低三尺與芒稻西閘
　　之底相平則尾閭更為通暢(臣/)等復上下相度悉
　　心籌議南関等壩現議封土三尺将運河東西兩
　　隄量為修補以資防䕶則是髙郵等湖水歸海之
　　路既已節减必應将歸江尾閭多方開展以達其
　　暢流之勢今金湾壩以下既已另開新河其原設
　　之舊壩僅止四十丈不獨壩面覺小且形勢亦覺
　　背流并請於壩北展寛十丈連舊壩面共寛五十
　　丈以順其吸川建瓴之勢則洩水更多又迤下東
　　灣西灣地方舊設有滚壩兩座减洩湖河之水直
　　注石羊溝歸江縁西灣壩下引河短促僅長二百
　　二十餘丈即與東灣河相合非特水噎不流亦且
　　阻遏東灣之水倒漾出運今應将西灣壩下引河
　　取直加挑三百二十丈至太平橋始與東灣之水
　　合流則流長而勢順庶西灣滚壩方為有益再迤
　　下鳯凰橋引河洩水係由廖家溝歸江因年久未
　　修河内間有淤灘水勢不能通暢亦應挑濬寛濶
　　以資宣洩至金灣壩下既開新河壩面又擬展寛
　　則就下之董家溝壩面并應展寛十二丈連舊壩
　　共寛三十丈石羊溝壩舊有耳閘兩孔實属無用
　　今應将磯心拆去即以閘墻為滚壩裹頭計展寛
　　五丈四尺連舊壩共寛三十七丈四尺廖家溝壩
　　面原寛十六丈連年刷寛三十八丈應就現寛丈
　　尺於東墻修建裹頭共寛四十四丈各壩俱經改
　　低又復展寛其壩下引河凡有髙仰淤灘積土酌
　　量水平挑切寛深如此一律辦理庶幾歸江之路
　　暢而南関車邏東注之水自少矣以上各工約需
　　銀一十四萬兩因係急辦之工(臣/)等一面咨㑹塩
　　政髙恒在於運庫銀内如數觧交河庫道應用一
　　面分定段落𣲖委附近之同知通判州縣并河員
　　中幹練工程之員按段承修尅期興工并委揚州
　　知府孔傳炣原任蘇州府姜順蛟往來監工責成
　　淮揚道何煟常鎮道錢琦上下稽查定限汛前完
　　工(臣/)等仍随時留心督催務期工歸實濟不容草
　　率浮冐以副
皇上垂念湖河保䕶民生至意除飭司道造具估冊確
　　核㑹
　題外所有(臣/)等勘議飭辦并請動運庫銀兩縁由理
　　合繪圖貼説㑹同兩江總督(臣/)尹繼善江南河道
　　縂督(臣/)白鍾山㳟摺具
　奏奏入
上諭曰諸凡皆妥如所議行
　　乾隆二十六年六月初三日髙晋陳宏謀奏言竊
　　照揚州府属之髙寳興泰等下河地方積年被渰
　　荷䝉
皇恩准将髙郵之南関車邏等壩封土三尺於金灣壩
　　下加挑新河分流暢洩俾水歸江現在俱已完工
　　另摺奏
聞自此洪湖運河之水不致漫過三壩而東注則髙寳
　　興泰等處可免西来之水患矣惟是下河各州縣
　　境内支河汊港及田間積水向来俱滙入串場河
　　北流二百餘里於塩城境内之石䃮天妃等閘始
　　行歸海道逺紆迴驟難消涸民間雖挑溝築圩不
　　足以資捍衛厯来毎有西水不至而雨多水積亦
　　足為患者是下游被渰之故固應杜其来源而本
　　地積澇之區亦當籌其去路此閘下舊有歸海之
　　引河不可不加疏治也而議者有謂海潮勢大近
　　海挑濬恐内水未出外水先進者又或謂雨多水
　　漲各處滙集即分疏引河不能洩水歸海者(臣/)等
　　伏查范公堤綿亘六百餘里串場河自南而北向
　　建石閘十八座毎閘俱有引河専為洩水歸海之
　　計嗣因洪湖之水由髙郵各壩東注下河形如釡
　　底水未到閘地已被渰是以不暇計及閘下之引
　　河今南関等壩既已封土金湾復又開河經始既
　　有成模則善後必規全局查現在塩城境内石䃮
　　天妃閘引河寛深由新洋港歸海洩水甚暢又興
　　化境内之白駒青龍八竈大團等閘引河於乾隆
　　二十二年經前副縂河臣嵇璜
　奏准挑濬由鬬龍港歸海雖不能如石䃮等閘之通
　　暢而閘水現由外趨頗資宣洩其餘迤南之丁溪
　　小海迤北之上岡北草堰陳家冲等五閘縁彼時
　　尚可通流列入緩工未及挑濬年来水渰沙停有
　　竟成平陸者各閘亦常閉而不用(臣/)等先後親往
　　各該處上下查勘現有王家港水深八九尺至一
　　丈二三尺寛十四五丈又有射陽湖寛深更甚(臣/)
　　等凛遵籌辦下河諸務之
聖訓悉心討論並與常鎮道錢琦河庫道李宏淮揚河
　　務道呉嗣爵等再四講求若将丁溪小海二閘引
　　河疏濬深通順勢再開一引河滙入王家港歸海
　　又将上岡草堰陳家冲三閘各引河疏濬深通順
　　勢亦開一引河滙入射陽湖歸海就其阻塞之途
　　因勢利導俾㪚漫之水裁灣取直順軌安流滙歸
　　深通之海口庶更併力趨海總以海為歸宿並非
　　另疏海口當不致有倒灌之慮至謂引河不能洩
　　水歸海則從前所開之白駒等閘引河現在洩水
　　歸海已得濟用厯有明徴盖積水之區若得多一
　　尺去路即可早消一尺積瀦並可早涸一尺田地
　　數州縣之積水増此五閘之引河節節疏通源源
　　宣洩小民見水易消涸自必齊心合力各挑河溝
　　加築圩圍蓄洩兼資旱澇有備将見沮洳漸成沃
　　壌仰沐
皇恩永資樂利(臣/)等為下河通籌全局起見用是合詞
　　備陳恭請
聖訓倘䝉
俞允容(臣/)等於本年封土以後夏秋之間再看下河各
　　州縣水勢情形詳籌審度将應需銀兩撙節估計
　　另行妥議請
㫖遵行謹先行繪圖貼説恭呈
御覧奏入
上諭曰甚應行之事妥協辦理可也
　　乾隆二十七年三月二十六日劉統勲兆恵髙晋
　　陳宏謀奏言(臣/)等仰䝉
皇上訓示前往髙寳甘泉運河相度疏洩機宜沿途查
　　勘測探運河水勢現在深通至湖河之水以五壩
　　為来源以江海為去路而歸江多一分之水即下
　　河受一分之利臣等遵
㫖查勘運河歸江之路自邵伯以下向設有灣頭閘壁
　　虎橋鳯凰橋西灣壩東湾壩金灣滚壩金湾六閘
　　共七處俱係宣洩湖水由塩河歸廖家溝石羊溝
　　董家溝芒稻閘等四河分流下注兹細加查勘内
　　如湾頭閘洩水最暢壁虎橋河僅長一百餘丈即
　　與湾頭閘河相連鳯凰橋河兩岸陡崖厯来積土
　　甚髙難以展寛且該處磚木橋三道河面已寛十
　　餘丈足敷分洩均不必另行辦理外查金灣壩引
　　河係上年新挑該處緊接六閘地居上游由董家
　　溝下注宣洩湖河最為便捷惟是滚壩五十丈測
　　量河身寛十五丈河底寛八丈尚覺未能暢達又
　　金湾六閘舊有塩河由芒稻閘歸江最為寛深從
　　前原係與金灣壩之水滙歸入江去路甚暢今金
　　湾滚壩既另挑新河該處六閘金門尚存其舊僅
　　寛十丈八尺未免來源過窄又東湾滚壩先於乾
　　隆二十二年落低三尺西湾壩未經並落宣洩不
　　暢以上三處(臣/)等公同商度酌議将金湾壩新挑
　　引河再行量為展寛以河底十丈為率河身下游
　　地勢稍仰亦應一律再加挑濬深通使有建瓴之
　　勢六閘塩河舊為歸江水道向設南中北各二閘
　　河頭築堤分為三路滙歸一處其北閘二門為運
　　塩要津南中二閘閘底較髙原係相機蓄洩較之
　　滚壩過水尚覺遲滯應将北二閘仍留以濟塩運
　　自中閘迤南添建石壩三十丈并将中閘照舊存
　　留與北閘相隔二十四丈閘下土堤再行量為接
　　築加長并酌挑引渠以順水勢其下注之水既與
　　塩運並無妨礙而盛漲之時湖水得以暢達西湾
　　滚壩照東灣一體落低三尺并於西湾河頭酌挑
　　寛深以導引水勢如此則髙寳諸湖歸江之路益
　　増宣洩之形益暢實於下河民田廬舍大有禆益
　　(臣/)等於查勘後即星往六塘河等處查勘宿遷等
　　州縣河道情形将現議建壩挑河處所交淮揚道
　　呉嗣爵揚州府知府楊重英将工段界址挿標立
　　誌恭候
聖駕順道閲視如䝉
允准所有應辦工程督撫河臣詳細確估奏
聞請
㫖俟秋汛水落即遴委妥員分頭儧辦(臣/)等謹繪圖貼
　　説恭呈
御覽奏入
上諭曰所議甚合朕意應如是者圖留覽
　　乾隆二十七年四月初九日河道總督張師載山
　　東巡撫阿爾泰奏言竊照東省運河荷䝉
皇上睿謨廣運閘壩堤堰次第興修節宣有制年來濟
　　運行之已有成效但逢上年汛水異漲(臣/)等細察
　　情形尚有應行籌辦者如下河㕔属之徳州有哨
　　馬營滚壩一座恩縣有四女寺滚壩一座壩下各
　　有支河一道均係減洩漳衛汶異漲之水由老黄
　　河入海漳水渾濁挾帶泥沙毎遇伏秋易致淤墊
　　乾隆二年曽經題定嵗修年年疏濬動用徳州河
　　灘地租銀两如有不敷於司庫存公項下動撥募
　　夫辦理自乾隆二十三年大工挑濬之後毎年留
　　淤無多勸諭民力疏濬迨至上年伏秋水漲倍於
　　往年(臣/)等細勘情形現在哨馬營壩門寛三十丈
　　足資宣洩惟四女寺壩門僅寛七丈宣洩不暢應
　　将壩門展寛三丈以資吞納其壩下支河亦應一
　　例展寛至哨馬營支河河身既寛為渾水經過停
　　沙較厚處處淤墊祇湏募夫挑濬應與四女寺滚
　　壩展寛工程俱請仍照舊例動用灘租及司庫存
　　公銀兩辦理庶壩門展寛而河身又足容納即遇
　　盛漲宣洩更属有益又如捕河㕔属有五空橋一
　　座係洩沙趙二河之水由大清河入海橋面寛十
　　一丈五尺底髙運河一丈二尺乾隆二十三年添
　　建八里廟滚壩之時欽奉
諭㫖均令髙運河底七尺嗣将各壩落低水勢平稳曽
　　經奏明暫請停緩俟酌看来嵗水勢情形請
㫖辦理連年以来河水俱平無庸興辦上年水勢既大
　　仍應照舊落低七尺為度庶沙趙二河易於減洩
　　而東阿夀張東平一帶民田亦深有禆益又如運
　　河㕔属魚臺縣西堤辛荘橋北舊有洩水口二處
　　每年秋水盛漲由此分洩入昭陽湖逓入㣲山湖
　　迨至春間必湏堵閉蓄水以濟漕運不特厯年需
　　費而口門過水日漸刷深有二丈在運河既難以
　　節制而兩湖受水過大亦非長䇿臣等公同詳勘
　　兩水口各寛十數丈應照兩頭碎石堤工之法填
　　築堅實另擇就近堅硬處所修建滚水壩一道寛
　　二十丈壩脊全髙運河底六尺為度如遇汛水浩
　　大至六尺以外可以滚洩入湖六尺以内留為濟
　　運即使春夏水小亦無旁淺之虞較之毎年築壩
　　拆壩實為一勞永逸且入湖之水有此節制亦不
　　致有過大之患矣以上哨馬營四女寺展寛疏濬
　　工程所需錢糧仍歸嵗修辦理其五空橋落低並
　　辛荘橋建壩工程所需錢糧應請在於運河道庫
　　酌撥節省項下銀兩咨部動用毋庸請動司庫地
　　丁錢糧(臣/)等現飭該司道督同㕔汛等官確估速
　　辦奏入
諭如所議行
　　乾隆二十七年五月初一日大學士劉統勲直𨽻
　　縂督方觀承山東巡撫阿爾泰奏言竊(臣/)等面奉
諭㫖直𨽻景州地方連年被水本處溝渠河道無可疏
　　消上游徳州運河毎遇伏秋大汛一有泛漲即波
　　及景州田畆運河東岸之四女寺哨馬營原有減
　　水壩座
命(臣/)等前往查勘如有應行修濬之處詳查確議請
㫖遵行(臣/)等前往恩縣四女寺地方騐看現有壩座其
　　金門寛八丈中間磯心二座髙一丈四尺四寸龍
　　脊髙河底一丈一尺現在壩下運河水深七尺五
　　尺其壩下口門間段停淤減水河亦為地形所束
　　運河湏水長至三尺五寸以上始行過水(臣/)等查
　　此壩座落形勢分水減溜最為得力而壩門窄狹
　　壩底較髙壩下減河亦未通暢(臣/)阿爾泰於本年
　　四月内㑹同河臣請展寛三丈已䝉
諭允尚未興工(臣/)等酌請於原奏之外再行展寛一丈
　　合之原有尺寸共寛一十二丈此處壩底較下游
　　哨馬營壩面髙一尺六寸請将此髙出尺寸一律
　　落低多有減洩至哨馬營壩座金門寛三十丈建
　　築之時龍脊髙出河底一丈五尺後於乾隆十三
　　年落低二尺其髙寛丈尺與過水情形甚為得力
　　但使引河通順此壩即為減水関鍵不湏更議修
　　改(臣/)等復查四女寺哨馬營兩處壩座俱藉壩下
　　支河減水必湏一律深通下游始無阻礙(臣/)等按
　　行支河兩岸積土甚髙係民間嵗修未克挖土逺
　　送是以日積日髙易於流墊河内下游漸次寛深
　　總滙於玉泉荘地方由老黄河至海豐之大沽河
　　口入海亦係民間嵗修工程惟此壩下支河一段
　　(臣/)阿爾泰擬於回途㑹河臣再行相度遴委妥員
　　詳加勘估
　奏請挑濬俾得水無阻礙以收宣洩之益(臣/)等更有
　　請者山東運河自臨清以上疏洩閘壩共計八處
　　而臨清迤北惟藉四女寺哨馬營兩處宣洩此兩
　　壩必宜疏通以防盛漲浸漫波及下游誠如
聖明洞鍳但宣洩機宜向無専員管理(臣/)方觀承(臣/)阿
　　爾泰因徳州衛守備不足以任修防曽經
　奏請将兩岸堤工分属徳州恩縣地方官承辦今已
　　有章程至此兩壩支河均㑹老黄河入海綿長三
　　百餘里經由山東直𨽻十數州縣並無㕔汛河員
　　管轄愚民各頋其私遇有淤灘地段即希種植獲
　　利河身易致淤塞一處阻礙不通兩岸即致漫溢
　　所闗誠為緊要查有兩支河交滙之徳州邉臨鎮
　　應請将徳州州判移駐於此該員在徳州並無專
　　管而邉臨鎮附近徳平商河民情刁健向議設員
　　弹壓請即将此州判專司河捕俾不時兩岸巡查
　　遇有應行修治之處即移㑹河道坐落之州縣公
　　同辦理但州判官職㣲小河道関係兩省恐致呼
　　應不靈查山東糧道駐劄徳州哨馬營四女寺近
　　在徳州數十里之内管理甚易該道押運赴通經
　　由道路皆係運河稽查亦便請将一切疏築事宜
　　責成該道管理在直𨽻原係天津道管轄地方遇
　　有関㑹事件即令兩道移文商辦免致隔省膜視
　　董率既係大員汛官復有専責庶壩座河道辦定
　　之後嵗嵗増修永無頹廢徳州上游河勢平緩下
　　游景州免受漫溢之患(臣/)等公同查勘謹将原圖
　　貼説恭呈
御覧奏入
諭依議行
　　乾隆二十七年六月初七日尹繼善髙晋陳宏謀
　　髙恒奏言乾隆二十七年四月初六日欽奉
上諭駱馬湖水由永濟橋東注為六塘河源流既逺所
　受支河甚多河中淤埂阻滯溜勢一遇暴漲猝難容
　洩田廬易致漫淹應視兩岸中間窄狹者再加寛展
　切去河中淤埂俾游波寛緩不致出槽堤身殘缺单
　薄者量為修補以資捍禦其六塘河尾閭横經塩
　河由東岸武障等河下洩入海原設條石滚壩為
　過水之凖其旁並設草壩水小則蓄水運塩水漲則
　拆壩消水商利蓄而民利消彼此各争其便當毎年
　權其緩急利害立定限期以時啟閉庶於渠政有禆
　其草壩以下各有引河及六塘河北岸之丁家溝南
　岸之馬家河鮑營河形勢紆曲阻塞者均如諸臣所
　勘估挑辦理務使通流以達於海苐六塘河修防事
　宜向無専設之員即塩河各壩亦非塩務㣲員所能
　相機經理該督撫於通省事簡同知通判缺内議移
　一員置髙家溝適中地方仍應捒選能勝此任者奏
　聞補授俾耑司水利及修防啓閉之事地方水利各
　員聼其調遣仍歸淮徐海道縂轄亦聼縂河節制務
　令宣防無悮而蓄洩合宜此皆朕目擊深維集衆議
　而取裁定制如此地方大吏其善體朕意實力奉行
　所有應添石壩土堤及一切挑挖疏濬各工該督撫
　河臣㑹同塩政悉心確估核議以聞欽此仰見我
皇上軫念民生永弭水患之至意(臣/)陳宏謀於送
駕之後即親赴六塘河将勘定應修之工逐一丈量明
　　白竪立封堆簽釘誌樁㑹委淮揚河道呉嗣爵淮
　　徐海道瑭琦督同工員逐段確估並将六塘河尾
　　閭各河應行挑濬之處一併勘明估計據該道等
　　㑹禀前来(臣/)尹繼善正在蘇州秋審面同(臣/)陳宏
　　謀覆加確核除塩河内啓閉草壩例應商辦者仍
　　歸商辦外通共估需銀十八萬九千餘兩現在另
　　造細冊㑹疏
　題報惟是目下已届伏汛水勢漸長挑河切灘難以
　　施工湏俟秋後興舉至六塘河展寛堤岸培修堤
　　工乘此上游水未漲發之時即應上緊儧辦(臣/)等
　　遴委明白工程之管工河㕔及沿河附近各州縣
　　分段承修専委呉嗣爵瑭琦為縂理大員又委淮
　　徐兩知府協同兩道查催稽察如承修人員不照
　　估妥辦侵冒錢糧及怠玩遲悮者立即掲報嚴叅
　　(臣/)等輪流前赴該工督辦工完逐細騐收倘有偷
　　减草率者即将該管道府及承修人員一併嚴叅
　　重處但前項應辦急工亟湏發帑應用若俟
　題准動給未免濡遲(臣/)等查蘇松糧道庫内現貯漕
　　項銀二十四萬兩尚未觧部仰懇
聖恩即於此項内就近酌撥銀十九萬兩觧交河庫存
　　貯給發濟用因目下已經動工刻難緩待一面恭
　　摺
　奏明一面先酌撥銀十萬兩以便趕辦其餘銀兩俟
　　奉
㫖允准之日再行照數撥足其六塘河移駐經管人員
　　(臣/)等現在㨂選另疏具
　題奏入
諭部速議
　　乾隆二十七年十二月初二日山東巡撫阿爾泰
　　奏言竊(臣/)赴武定濟南東昌等處查勘一切所有
　　沿途辦理情形業經奏䝉
聖鍳(臣/)於十一月初五日由東昌赴兖州所属之夀張
　　縣地方查該縣境内有沙趙二河上承荷澤濮范
　　之水南由趙王河積水閘歸運北由沙河道人橋
　　歸運伏秋坡水滙流沙河出水勢當頂冲雍正四
　　年於沙河㑹流之處修建大壩以禦其勢此沙河
　　大壩之所由来也(臣/)查今昔情形不同沙河出水
　　之處已於乾隆二十二年八里廟既建有滚壩積
　　水閘以北道人橋以南又挑引河一道俾之分洩
　　而五空橋又遵
㫖落低來源雖廣去路亦多(臣/)察看情形商同河臣飭
　　令該縣酌将大壩挑開口門使沙趙二河之水暢
　　流入運則夀張一帶窪地水患似可少減至聊城
　　陽榖東平東阿沿河堤堰伏秋大雨之後間有单
　　薄殘缺(臣/)先經飭令該州縣加髙培厚現俱一律
　　修整完固而東平州尤為出色又該州地畆低窪
　　之處於乾隆二十五六兩年開濬金線等河渠十
　　四道疏消坡水滙入大清河歸海年来禾稼豐收
　　皆成沃壌農夫咸知水利有禆農田争相踴躍其
　　州北之榖家荘州西之馮家等荘地勢均属低窪
　　今各開渠引水入㑹全大清等河現俱興挑完竣
　　(臣/)逐加查勘頗合機宜於窪地民田有禆又汶上
　　縣稻屯地方查可開稻田之處該縣董勸鄉民将
　　馮荘等泉疏濬深通現在開漏築塍并覔善種稻
　　田之農夫教以耕耨所需稻種亦俱購辦以備来
　　春借給即行布種俟開有成數另行奏報再濟寕
　　州之馬塲湖上承寕陽等縣坡水并資蓄以濟運
　　縁湖堤殘缺水難容納前經(臣/)飭令該州加髙培
　　築堅固現已完工則蓄水濟運有資而旁溢可免
　　(臣/)至嶧縣之韓荘查滚壩過水仍二尺九寸與前
　　所查無異至伊家河仰䝉
聖訓河身尚需寛展(臣/)親至查勘凡可展寛以及砂礓
　　石塊較少之處酌量開挑縂期河水暢流俾無淺
　　阻(臣/)自兖至沂查嶧縣臺荘至郯蘭交錯之馬頭
　　地方計程一百二十里不通車路(臣/)相度情形飭
　　令該縣等兩旁開溝取土疊道並将橋座用石帮
　　寛既可行車以便商旅而溝深通廣兼消坡水以
　　利田疇已於十一月初八日具報完工至蘭郯二
　　縣地勢低窪自乾隆二十三年以迄於今開挑河
　　渠六十餘處分疏坡水引入沂河以及芙蓉燕子
　　等河年來窪地疊獲豐登地方日有起色(臣/)復加
　　諄嘱諸凡疏築創始幸有成效善後尤為喫緊務
　　湏嵗嵗留心妥辦以期永保前功(臣/)復自沂至泰
　　查各府所属興修水利地獲有收固已餬口有賴
　　有因種植桲欏現據飼蠶收繭以供紡織復被體
　　有資凡所以為斯民計者(臣/)當率属竭力籌辦以
　　仰副
　聖主懐保斯民之至意奏入
　上諭曰諸凡留心本務實属可嘉
　　　乾隆二十七年十二月十七日江南河道縂督髙
　　　晋奏言竊查清口淮黄交㑹為河工最要関鍵従
　　　前因黄河北岸陶荘漲出沙灘逼溜南行直趨清
　　　口毎致倒灌為患康熙三十八年
聖祖仁皇帝南巡
親臨指授方畧建設
御壩挑溜北趨并於陶荘開挑引河以順水勢誠千古不
　　　易之良模乾隆五年(臣/)叔髙斌推廣
聖意奏請
　皇上訓示建設木龍自此南岸各壩掃工之外俱長沙
　　　灘數十丈至數百丈不等北岸陶荘積土日見刷
　　　去已著明效本年春間恭逢
　聖駕南巡臨工閲視
　指示機宜於現存三架木龍迤下一百二十丈處添建
木龍一架挑溜直趨陶荘以期積土盡刷欽此(臣/)遵
　　即𣲖委署外河同知克爾圖購辦木料復委候補
　　通判馮焜騐收齊全秋汛後(臣/)察看水勢情形督
　　令於九月十一日開工(臣/)與淮揚河道呉嗣爵仍
　　時常往來稽核查催兹據該員禀報十一月十一
　　日儧辦完竣(臣/)随率同道㕔前赴該工確勘查該
　　處舊設木龍三架保䕶淤灘雖甚有益但三架迤
　　下距清口之西壩尚有四百六十餘丈隔陶荘之
　　積土亦有二百九十餘丈未免木龍力弱挑溜不
　　能及逺黄河全勢尚未北趋今新添木龍計長五
　　十丈寛六丈地勢較前移近一百二十丈陞関挺
　　入河身挑溜正與陶荘積土斜對其積土外灘現
　　已刷去長三十六丈寛一丈至一丈二尺不等木
　　龍之下新生淤灘長九十丈寛二丈至三丈有餘
　　西壩以外亦已新生淤灘十一二丈此時乃水落
　　歸槽之候溜勢平緩其新添木龍已覺得力如此
　　若至明春汛水長發溜勢湍急更必大有成效(臣/)
　　惟當凛遵
聖訓倍加謹守務期陶荘積土漸次刷净黄河大溜全
　　趨北岸湖水暢出清口並行東注歸海以仰副我
聖主慎重河防永奠民生至意奏入奉
上諭欣慰覧之
　　乾隆二十八年正月二十九日江南河道縂督髙
　　晋奏言竊照上年春恭逢
聖駕南巡經臨運河
指授方畧特頒
上諭髙寳一帶應宣導歸江者邵伯以下西灣壩洩水
　情形至為便捷将壩底落低四尺河頭亦加挑寛深
　以資利導金湾滚壩新挑引河應再展寛以河底十
　丈為率迤下地勢稍仰並一律深通俾成建瓴之勢
　金湾六閘應折去南二閘添建石壩接築土堤并挑
　引渠以備盛漲湖水自無閼壅之患欽此(臣/)等敬沐
聖訓将西湾壩落低工程遵
㫖於汛前辦竣其金灣河應行展寛挑深并六閘改建
　　石壩各工擬俟汛後儧辦縁由俱經㑹摺奏䝉
聖鍳(臣/)於秋汛霜降後㑹同督撫塩臣将金湾河等工
　　於附近㕔營州縣内遴委署江防同知福隆阿等
　　十員分段承修於上年十月初二日興工并委淮
　　揚道呉嗣爵常鎮道姚成烈揚州府知府楊重英
　　往来工所查催(臣/)與督撫塩臣随時督察仰賴
聖主洪福天氣晴和工員人夫咸知踴躍嗣據各委員
　　於十二月初一二等日陸續具報依限完工(臣/)随
　　親往騐收桉照原估丈尺段落并上下形勢細加
　　確核金灣引河河底俱一律挑寛十丈面寛自十
　　餘丈至二十餘丈不等迤下地勢稍仰之處亦皆
　　挑深自二三尺至六七尺連前深一丈餘尺至二
　　丈餘尺不等形如建瓴将来水由董家溝歸江可
　　期暢達其金灣南二閘改建石壩寛三十丈其壩
　　脊髙下即照西灣滚壩落低四尺之制為凖並接
　　築土堤挑濬引渠由芒稻河歸江以上各工均属
　　如式辦理並無草率偷減情弊現将用過錢糧再
　　加核實飭道另造細冊詳送分别㑹疏
　題估題銷(臣/)復查芒稻河舊設十閘向例冬春閉板
　　夏秋酌定水誌啓板續於乾隆二十三年經尚書
　　嵇璜
　奏明塩船由舊越河直達金湾北閘将芒稻閘常川
　　開放并聲明如遇水小之年再行相機辦理數年
　　來毎值冬春下游通泰河流淺涸即在芒稻閘迤
　　東築壩蓄水以資農田灌溉并通糧運塩艘直至
　　汛水長發方始開放今金湾南二閘業經遵
㫖改建石滚壩照西灣滚壩一律落低壩下引渠又經
　　加挑寛深與従前形勢不同是伏秋大汛固已暢
　　洩無阻而冬春水小又應因時制宜酌量變通(臣/)
　　再四熟籌冬春之際與其在芒稻閘迤東築壩蓄
　　水不獨多費錢糧且啓拆之時倘壩底稍有未净
　　轉於宣洩有礙嗣後應将芒稻閘毎年冬春水小
　　時酌量下板數塊於灌溉農田糧塩運行既可兩
　　有禆益一交夏令汛水将發即全行開放於減洩
　　盛漲仍可不致阻礙従此操縦由人相機啓閉則
　　水小水大均資利賴矣奏入奉
上諭覧奏俱悉
　　乾隆二十八年二月初一日江蘇巡撫荘有恭奏
　　言竊照揚州府属之髙寳興泰等州縣下河地方
　　節年被渰仰荷
皇恩准将髙郵南闗車邏等壩封土三尺又於金灣壩
　　下加挑新河分流暢洩下游州縣俾免西来水患
　　惟是來源既杜而本地積潦之區亦當籌其去路
　　乾隆二十六年五月内經前署督臣髙晋調任撫
　　臣陳宏謀凛遵籌辦下河之
聖訓與司道等審度形勢悉心討論請将泰州之丁溪
　　小海二閘引河疏濬深通順勢再開一引河滙入
　　王家港歸海又将塩城阜寕二縣境内之上岡草
　　堰陳家冲三閘各引河疏濬深通順勢亦開一引
　　河滙入射陽湖歸海俾積水可以早消等因㑹摺
　　具
　奏欽奉
硃批甚應行之事妥協辦理可也欽此欽遵随經髙晋
　　陳宏謀轉飭淮揚河道等督同淮揚二府并分委
　　佐雜各員勘估議詳(臣/)抵任後復查案行催兹據
　　淮揚河道呉嗣爵等㑹同各司道等詳稱覆查此
　　案工程専為開通閘下引河歸海起見自應先将
　　閘下引河挑濬深通再為閘上引河之計現據覆
　　估塩城阜寕泰州三州縣境内通共估需銀八萬
　　九千四百二十七兩七錢七分零其間工程多係
　　裁湾取直順流歸海之道按照估冊確核無浮酌
　　擬委𣲖工員另詳飭辦所需前項銀兩應請於運
　　庫正欵銀内動支給發并聲明上岡草堰二閘金
　　門㕍翅及兩墻石塊脱落之處俟挑河築壩時確
　　估另詳造具估冊㑹詳請
　題到(臣/)伏查丁溪小海上岡草堰陳家冲等五閘引
　　河自乾隆二十二年挑濬白駒青龍等閘引河時
　　前項河道尚可通流是以列入緩工未及挑濬年
　　来水漫沙停竟成平陸一經漲潦四面漫溢自應
　　恪遵
硃批諭㫖妥協辦理早為挑濬以仰副
聖主恵愛瀕海蒼黎之徳意除已照例㑹同督臣尹繼
　　善河臣髙晋恭疏具
　題估冊送部查核外惟查江南地方毎届春深即多
　　雨水如俟部覆到日再行興工誠恐有稽時日應
　　請酌動五分銀兩容(臣/)與督河二臣遴委妥員分
　　定段落檄令領銀儧辦餘俟部覆到日再行給發
　　(臣/)於明年正月上旬自浙江查勘海塘回江即前
　　赴淮揚二府工所督率指示以速要工奏入報
聞
　　乾隆二十八年四月十七日工部奏言工科抄出
　　兩江總督尹繼善等奏六塘河一切挑濬建築等
　　工通共估需銀十八萬七千六百八十九兩零先
　　後撥蘇松糧道庫貯漕項銀十九萬兩照估動用
　　餘銀即留河庫一䟽乾隆二十八年二月十七日
　　奉
㫖該部議奏欽此(臣/)等覆查修築六塘河及挑濬尾閭
　　各河一切建橋築壩等工先據該督等遵
㫖勘議興修奏請酌撥蘇松糧道庫項銀兩解交河庫
　　動給辦理經户部覆准知照(臣/)部今據該督将前
　　項工程通共估需工料土方銀一十八萬七千六
　　百八十九兩零造冊具題應如所題辦理仍行該
　　督俟工完之日将做過工段用過銀兩照例核實
　　造具清冊題銷至酌撥蘇松糧道庫銀十九萬兩
　　先據該督等奏請酌撥經户部議覆應於漕項銀
　　内先撥銀十萬兩觧交河庫備用其餘銀兩俟工
　　部核准後再於漕項内照數就近撥給今既據将
　　工料估報工部核准應准其於蘇松糧道庫内再
　　撥銀九萬兩觧交河庫除給發前項工料外其餘
　　剰銀二千三百十兩九錢零應令江南縂河照數
　　貯庫留為别項工程之用仍造入嵗報庫貯冊内
　　報部查核可也奏入
諭依議行
　　乾隆二十八年十月初七日河道縂督李宏山東
　　巡撫崔應階奏言竊臣等接准工部尚書阿爾泰
　　吏部侍郎裘曰修咨開東省四女寺減河形勢最
　　為得地而下游老黄河寛暢足資容納若将四女
　　寺壩門大加展寛則東省多減一分直省便少受
　　一分已於
　行在
召見時口奏現在亟須辦理計湏再加寛二十丈或十
　　五丈以外其口門以下亦須一律寛展接到老黄
　　河為度(臣/)等親赴恩縣四女寺地方㑹同查勘由
　　壩口勘至歸入老黄河之處計長十四里壩口及
　　壩下支河俱寛十二丈自上年奏明挑濬後現今
　　一律深通(臣/)等察看形勢查溯來源若将此處壩
　　口及支河再為展寛實與直東兩省有益縁衛河
　　發源於河南蘇門山之百門泉㑹合大丹小丹淇
　　湯洹等水至東省之南館陶復有豫省清濁二漳
　　全流注入東北達於臨清厯程九百四十里沿途
　　並無支河旁洩至臨清板閘又與汶水㑹合北流
　　計二百四十里至恩縣之四女寺始有此減水壩
　　洩水由支河入老黄河歸海臣等查昔年清濁二
　　漳在直𨽻境内原有支河分洩由威縣寕津達天
　　津入海並非全漳歸衛近年直𨽻沙荘地方挑築
　　土壩攔截漳水分流之路是以全漳歸衛查衛河
　　以二十餘丈之河身受直豫東三省之水而河流
　　又復紆迴曲折易漲難消遇伏秋雨水盛行各河
　　㑹注衛河常至陡長丈餘盈堤拍岸東省州縣固
　　有冲溢之虞直𨽻下游更有漲漫之患誠如部臣
　　阿爾泰等所見東省多減一分直𨽻便少受一分
　　也(臣/)等詳加斟酌衛河正流面寛二十六丈今四
　　女寺壩門及支河現寛十二丈若再展寛二十丈
　　未免支河寛於正河恐致奪溜掛淤於漕渠有碍
　　雖徳州之哨馬營支河現寛三十丈但查哨馬營
　　壩口係在運河旁側㵼水而四女寺壩口係迎溜
　　項冲是以部臣阿爾泰等以為形勢最為得地兩
　　處情形不同寛窄自當酌定(臣/)等擬将四女寺壩
　　門及壩下支河再行展寛十二丈共寛二十四丈
　　已較舊時展寛加倍儘足以分洩盛漲所挑之土
　　即於兩岸築成堤堰以資扺禦遇伏秋盛漲先由
　　此處掣消則徳州景州以北水既少而勢亦平實
　　與直東均有裨益至老黄河形勢雖属寛大但河
　　底一律平坦水難暢流是以厯年於河心挑濬子
　　河一道現寛四五丈不等今支河既已展寛則老
　　黄河中心子河亦應一律加寛方足暢其入海之
　　路(臣/)等謹将㑹勘情形恭摺
　奏明如䝉
俞允(臣/)等将壩口及支河土石各工撙節確估另行題
　　報其老黄河下游應挑之處並咨直𨽻督臣轉飭
　　辦理奏入
諭如所議行
　
　
　
　
　
欽定南巡盛典卷四十二
欽定四庫全書
欽定南巡盛典卷四十三
　河防
　　乾隆二十九年四月十三日江南河道總督髙晉
　　奏言竊(臣/)由徐州至清口查勘黄河各㕔工程料
　　物前經恭摺奏
聞伏查清口為淮黄交滙之區清口以上宿桃等㕔専
　　受黄水自清口東壩以下則淮黄合流計程二百
　　餘里至雲梯闗迤東歸海比年来(臣/)仰遵
皇上聖訓將清口東西壩預為啟拆大加展寛俾湖水
　　暢流東注不致由五壩旁洩業已著有成效惟下
　　㳺山海二㕔以二瀆之水合為一河兼以伏秋盛
　　漲或遇海潮相抵毎致水勢平堤拍岸工程險要
　　(臣/)前於荆山橋工次據山安海防㕔營稟北岸之
　　五套南岸之陳家浦近日溜勢趨逼漸次坐灣將
　　成頂冲入䄂之勢舊有土堤卑矮單薄請估帮髙
　　厚添築魚鱗越堤方能抵禦估需工料銀二萬餘
　　兩(臣/)隨于查工時親赴各該處往来周厯細加察
　　勘如雲梯闗之内南岸阜寧縣馬起營等工北岸
　　安東縣佃湖等工均屬逼近城垣更多民舎村庄
　　凡迎溜頂冲之處所謂尺地必争自應將現有埽
　　壩工程加謹防䕶隨時修築堅實以資鞏固至雲
　　梯闗以外南岸至灶工尾北岸至六套俱係蘆葦
　　蕩地離海甚近即間有樵採漁戸散處其間亦遷
　　徙無定是以舊制本無堤岸因一朢平灘水勢易
　　於散漫曽設卑矮土堤約攔水勢與雲梯闗内𦂳
　　要堤工形勢迥别毎年汛水長發海潮倒漾出槽
　　漫灘内外皆水無闗𦂳要自應不與水争地無事
　　生工檢查舊案乾隆十年南岸陳家浦漫溢因海
　　灘土性浮沙樁埽旋築旋塌不能施工直至水落
　　掛淤填土補築其北岸五套於乾隆十八年及二
　　十五年亦經兩次漫灘過水旋即掛淤並無妨礙
　　今若因溜勢坐灣乃復添築越堤勢必又將卑矮
　　土堤加帮髙厚修築埽工昔年之陳家浦前車可
　　鑒不特虚糜錢糧而海灘地面埽工難期穏固實
　　屬無益(臣/)與淮揚道吴嗣爵率同各㕔營詳加相
　　度冄四講求陳家浦五套二處與其築堤束水致
　　生新工不若讓地與水以順其性查現在黄河距
　　堤尚有八九十丈以至一百二十丈不等此時可
　　以緩辦將来伏秋汛内冄看刷崖情形如溜勢仍
　　然兠灣向裹則舊有卑薄土堤不必加帮亦不必
　　添築魚鱗越堤只湏預于舊堤上首另做斜長子
　　堰一道俾地勢展寛約攔漫灘之水使之滙歸正
　　河暢達入海而所築子堰夫工約估需銀不過數
　　千金即在該二㕔嵗搶修庫貯内撙節辦理毋庸
　　另請錢糧如此則山海二㕔雲梯闗下㳺既可不
　　致生工而清口東西壩毎年大加拆展湖水滙黄
　　歸海尾閭寛濶於就下之勢益資暢達矣奏入
上諭曰覧奏俱悉餘有㫖諭
　　乾隆二十九年五月十九日江南河道總督髙晉
　　奏言竊(臣/)接准
　廷寄欽奉
上諭朕前嵗南巡在徐州閲視河工見北岸有隄身單
　薄髙晉奏稱應行放淤培䕶先挑倒勾引河俟應放
　時放淤等語今閲時已乆未見該督摺奏及此其曾
　否相度籌辦並現在該處情形若何著傳諭髙晋可
　即詳悉具奏欽此(臣/)跪讀之下仰見我
皇上垂念河防工無鉅細莫不時厪
宸𠂻(臣/)伏查徐屬宿虹㕔之黄河北岸夏家馬路一工
　　係在運河縷隄外正當黄河頂冲築做壩臺鑲埽
　　保䕶縷隄與壩臺兩相交峙中隔二三十丈全是
　　坑窪深塘工程素稱險要(臣/)從前協辦河務時曾
　　與前河臣白鍾山以放淤相啇事未果行乾隆二
　　十七年春恭逢
聖駕南巡
親臨閲視該工隄身單薄經(臣/)將該處應行放淤培䕶
　　先挑倒勾引河俟水長時相機放淤之處面奏請
訓仰䝉
聖鍳俞允(臣/)於跪送
聖駕回鑾後即赴該工相度將工頭工尾應開進水出
　　水倒勾引河如法辦竣然放淤必待黄河水勢盛
　　長開放始克有濟是年伏秋汛内黄水盛長兩次
　　䦕放後計澄淤五六尺至八九尺不等(臣/)於該年
　　奏報查勘徐属各工情形附摺聲明未經耑摺具
　奏上年(臣/)於勘辦春工時復將該處倒勾引河挑挖
　　修慗迨伏秋黄水盛長又經疊次䦕放因工長四
　　百四十餘丈尚未一律淤成夲年(臣/)督辦徐州荆
　　山橋河往返該工查勘數次詳加測探現在上叚
　　長一百餘丈下段長九十餘丈已澄淤八九尺不
　　等通身坑塘亦俱墊平惟中段計長二百丈許止
　　澄淤二三四尺仍湏設法接續辦理未便使其功
　　虧一簣隨與道㕔叅逰等冄四講求細心籌計查
　　放淤引河形取倒勾是以進水勢緩工頭則水過
　　淤停工尾則倒漾之水淤亦易積惟中段所過之
　　水沙停兩頭積淤甚少今應於該工中段磨盤埽
　　迴溜處另挑倒勾引渠一道俾黄水自中段引入
　　由上下兩頭分流而出則中段進水停淤必多可
　　期與兩頭所澄之淤一律相平庶隄埽培䕶堅厚
　　工程得資鞏固現在督飭㕔營照此辦理(臣/)原擬
　　今年夏秋放淤工竣恭備明春
鑾輅經臨奏請
皇上閲視今奉
諭旨垂詢所有(臣/)厯年相度籌辦並該處現在情形理
　　合繪圖貼説詳悉具
　奏奏入報
聞
　　乾隆二十九年五月二十七日山東廵撫崔應階
　　奏言竊(臣/)因直𨽻全漳歸衞東省沿河州縣及直
　　屬下㳺一帶恐致漫溢已照裘曰修所奏將四女
　　寺壩口支河展寛一十二丈以資分洩並將沿河
　　兩岸堤堰勸民加髙培厚辦理完竣(臣/)往来查勘
　　如沿河之武城縣境内地勢最窪運河東岸有沙
　　河一道遇伏秋雨多臨清夏津等處坡水皆由沙
　　河滙注武城之牛蹄窩祝官屯一帶為東岸運堤
　　所隔不得入運常至淹浸民田雖牛蹄窩舊有涵
　　洞因地勢外髙内低運河漲發反至倒灌民間毎
　　年加築䕶堤俟秋後運河水消䦕堤洩水民田方
　　得消涸又武城縣境内運河西岸有蔡河一道西
　　通黄潞河遇伏秋雨多則上㳺臨清並直𨽻清河
　　䓁處坡水俱由黄潞河蔡河滙注武城之馮家灣
　　為西岸運堤所隔不得入運浸灌民田毎年亦俟
　　秋後運河水消開堤洩水(臣/)查武城東西兩岸坡
　　水不能入運民間毎年秋後開堤春間堵築出於
　　萬不得已且時堵時開堤不堅固運道攸闗任民
　　開挖恐失緩急機宜况開堤之處水勢旁刷毎年
　　以數十萬之土冲入運河多費撈濬(臣/)與布政使
　　梁翥鴻運河道李清時濟東道尹嘉銓履勘詳籌
　　擬於東岸之牛蹄窩祝官屯西岸之馮家灣䓁三
　　處各建石閘一座設板啟閉遇運河水大則下板
　　以防倒灌深秋水落則啟板以消積潦較之䦕堤
　　顯有節制内如馮家灣坡水甚盛一閘不足以資
　　宣洩擬將閘門展寛分為兩空中設磯心開槽下
　　板則水勢得以暢洩以上三處閘座除將牛蹄窩
　　舊有涵洞甲馬營舊有廢閘選舊石可用者凑用
　　外其應添工料飭令據寔確估叧取估冊咨報於
　　耗羡項下動用似此辦理庻得大消坡水直東民
　　田均免淹浸又免民間毎年䦕堤有悮運道似属
　　一勞永逸之事(臣/)謹㑹同河(臣/)葉存仁恭摺
　奏明並將該處情形繪圖貼説恭呈
御覧奏入
諭如議行
　　乾隆二十九年九月十九日江南河道總督髙晋
　　奏言竊查宿虹㕔属夏家馬路放淤工程伏汛内
　　新淤尺寸業經(臣/)繕摺奏䝉
聖鍳交秋以来黄河水勢節經加長(臣/)又兩次飛飭該
　　㕔營䓁如法䦕放旋據㕔營稟報該工中段業已
　　淤平應否接續辦理請示到臣兹(臣/)前赴上㳺徐
　　属查工隨親至該處逐一履勘查該工計長四百
　　四十餘丈從前自兩頭進水上段一百餘丈下段
　　九十餘丈兩年来已澄淤八九尺不䓁中段之二
　　百餘丈只澄淤二三四尺本年伏汛内改由中叚
　　進淤雖又増淤二三尺然較兩頭所澄之淤尚少
　　一二尺今秋汛内又經兩次進淤二三尺已與兩
　　頭一律淤平測量現在淤髙水面三尺是當日埽
　　後深塘已成平地從此頂冲要工得有後靠化險
　　為平(臣/)復再四相度該工淤髙水面三尺雖已著
　　有成效然而淤益髙則工益固自應接續辦理以
　　期一勞永逸(臣/)隨面交該管㕔營督率兵夫在新
　　淤中間接挑溝槽寛以一丈深以三尺為率挖起
　　之土分鋪淤面並將上中下三道倒勾引渠如式
　　修慗目下秋汛未過若遇水長仍可進淤即或水
　　不再長亦可為明嵗伏秋放淤之計(臣/)並在工上
　　下看定安設馬頭地方明春
翠華南幸届期敬謹預備恭請
聖駕臨工閲視若得仰䝉
指示臣更知有所遵守矣奏入報
聞
　　乾隆三十年二月十三日江南河道縂督髙晋奏
　　言本月十二日恭逢
聖駕親臨閲視清口木龍工程荷䝉
聖明指示應于四架木龍迤下與陶庄積土相對之處
　　再添木龍一架庶挑溜更為有力大溜全歸北岸
　　則陶庄積土自可冲刷浄盡以收清黄並流之效
　　(臣/)遵即測量地勢䝉
皇上指示之處在四龍迤下相隔一百九十丈正與北
　　岸陶莊積土緊對應遵
㫖即於該處添建木龍一架擬長五十丈挑溜全趋北
　　岸寔属有益除現在委員核寔確估辦料俟料物
　　到齊儧辦務於伏汛前完竣奏入
上是之
　　乾隆三十年二月十四日兩江縂督尹繼善江蘇
　　巡撫莊有恭奏言據協辦大學士陳宏謀奏請將
　　常鎮二府港汊圩圍責成司道大員前往查勘有
　　阻塞破損者疏濬培補其通江尾閭如孟河之類
　　如有淤塞大加挑挖期於有蓄有洩奉
㫖俟到江南時交該督撫查辦欽此准軍機處移交到
　　(臣/)䓁竊照農功必藉乎水利而水利之興修全在
　　溝洫流通圩隄堅固方足以資灌溉而衞田疇伏
　　查江南一省恭逢我
皇上疊舉時巡盛典
翠華所遇指示機宜如徐海淮揚一帶河道溝渠俱大
　　發帑金次第疏瀹並於工竣之後督率民力毎年
　　嵗修不使稍有淤塞其蘇松太䓁處前嵗亦經
　奏明將淞江婁江河道一體開濬現在宣洩以時旱
　　澇有備豐亨屢慶成效可稽至常鎮二府地土寛
　　平河流坦易本不至如淮揚蘇松各郡之低窪惟
　　是地近江邉潮汐往来不無淤沙停積如鎮江府
　　之城河臣䓁已于上年飭令該道府勸諭紳士設
　　法開疏報騐竣工又如金壇縣之運河亦據該縣
　　紳士呈議集費經(臣/)䓁批准定於今嵗農隙築埧
　　大挑原俱仰體
聖主重農興利至意量民之力因天之時次第辦理今
　　據陳宏謀所奏皆属應辦之事(臣/)䓁伏查該二府
　　支河汊港圍蕩堤塘所在皆有向俱民間自為經
　　理但恐心力不齊彼此諉缷自應官為督辦至通
　　江尾閭如孟河之類淤塞年乆工煩費重非可茍
　　且圖功且東作將興大江以南民勤力作届期即
　　刻無寧晷断不能即時興工(臣/)䓁擬請先委常鎮
　　道督同常鎮二府親往各處逐一查勘分别先後
　　舉行如支河汊港圍蕩堤塘坍塌淤滯工費無多
　　者即立督各業佃􁀙期挑挖培固至通江尾閭如
　　孟河之類應大加挑濬者先測量髙下淺深工費
　　需用若干諭令民間公同議辦或一時民力難於
　　集費則酌借公帑分年徴還俟查明之後冄另委
　　大員覆勘分定段落預選紳耆多派官員先定規
　　模俟本年農隙齊力大舉務期莭莭疏通農田永
　　頼以仰副
聖懐奏入
諭依議行
　　乾隆三十年三月二十八日江南河道總督髙晋
　　奏言切查徐州豐碭㕔毛城舗原設砕石滚壩為
　　宣洩黄水盛漲之水啟閉機宜最關𦂳要乾隆二
　　十七年恭逢
聖駕南巡臨徐閲視北門外誌樁水勢仰䝉
睿謨廣運因時制宜欽奉
諭㫖毛城舖迤東之唐家灣引河視徐城水誌長至一
　丈一尺五寸以上䦕放宣洩俟漫灘水落即行堵閉
　仍令督撫河臣於按誌應放時一面奏聞一面辦理
　　欽此臣敬謹遵守二十七八兩年伏秋汛内徐城
　　水誌加長逾誌將唐家灣草埧依時啟閉二十九
　　年未經漫灘唐家灣亦未開放俱經臣先後具摺
　　奏
聞(臣/)數年以来留心察勘該處從前漫灘係在唐家灣
　　迤下二十七年漫灘正對唐家灣引河二十八年
　　漫灘又在唐家灣迤上察其所以上下無定之故
　　盖漫灘一次則河唇必髙仰數寸以至尺餘不䓁
　　水性就下乗低而漫理勢固然惟是唐家灣漫灘
　　形勢既已自下而上河崖袤延二三十里地方廣
　　濶若聼其自然不加修治將来漸徙漸上正與蔣
　　家營傅家窪䓁處逼近恐過水較多致有掣溜之
　　虞臣查毛城舗下㳺濉河毎年秋汛後如有淤墊
　　俱經勘估挑濬今唐家灣引河外灘既因沙淤髙
　　仰自應比較
欽定徐城水誌尺寸將該處河灘新淤浮沙剷去一遇
　　水長逾誌即䦕放唐家灣引河以資宣洩方合機
　　宜臣于上年冬間親往查勘督飭道㕔將該處河
　　灘新淤測量剷平地勢髙下悉仍其舊總以徐城
　　水誌為凖似於節宣下㳺減洩盛漲均有禆益奏
　　入報
聞
　　乾隆三十年四月十三日河道總督李清時山東
　　巡撫崔應階奏言竊查徳州城外衞河因西方菴
　　形勢偏趋城垣受險于乾隆二十七年十一月内
　　經前河臣張師載前撫臣阿爾泰㑹同
　奏明在於對岸魏家庄挑挖引渠長四百九十五丈
　　分洩溜勢嗣因新挑引渠河身窄狭䦕放之後舊
　　河内西方菴險工仍不能盡除又經前河臣張師
　　載
　奏明將舊河口門堵築攔河大壩令全流悉歸引渠
　　冀其冲刷寛深臣䓁屢至其地逐一勘騐舊河原
　　寛三十五六丈今引渠僅口寛十二三丈引渠兩
　　崖全係膠淤兩年以来水勢不能冲刷現在口底
　　寛深仍與原挑丈尺不相上下伏查衞河之水滙
　　合汶漳毎至伏秋大汛勢甚浩瀚在河面較寛之
　　慮尚慮出槽盈岸今以十餘丈之引渠承受全衞
　　之水咽㗋既束勢必益増其漲上年汛水安瀾至
　　此處因引渠窄狭水勢擁髙浸及攔河壩上竭力
　　搶䕶始保無虞此其明騐也查舊河現寛三十五
　　六丈若將引渠大加展寛與上下舊河一律水勢
　　非不可以下達而核計土方銀兩需費較多若䦕
　　壩分水不加約束則舊河勢順溜復偏趋險仍未
　　除臣䓁公同商酌可否將攔河壩挑開酌留舊河
　　口門二十丈聼其分流壩之兩頭用草柴褁䕶并
　　於西方菴頂冲迎溜之處修築挑水草壩以挑溜
　　勢其舊日埽工酌量應修之處相機辦理庶水勢
　　分行俾得有莭制舊河内不致盡吸全河之水而
　　迎溜之處復有壩工挑䕶河流暢順于河道城垣
　　均属有益奏入報
聞
　　乾隆三十年九月二十六日大學士管兩江總督
　　尹繼善䓁奏言竊照常鎮二府港汊圩圍通江尾
　　閭前據協辦大學士陳宏謀奏請修培挑挖經(臣/)
　　等議奏先委常鎮道府查勘如支河港汊圍蕩堤
　　塘坍塌淤滯工費無多者應督業佃尅期挑挖培
　　固至通江尾閭應大加挑浚者諭令民間公同議
　　辦或一時力民難以集費酌借公帑分年徴還奉
㫖依議欽此當即飭委該道府逐一詳查確勘兹據常
　　鎮道陳大化䓁勘明該二府通江尾閭支河汊港
　　多属深通圍埂堤岸亦俱完固其武陽宜荆四縣
　　聮界之南運河暨金壇丹陽兩邑交界之七里橋
　　河冬令水涸均有淤淺現據各該縣士民按田集
　　費自行興挑外惟常州府属武進縣之孟瀆徳勝
　　兩河南通運道北達大江関係數邑水利蓄洩民
　　田萬頃咸資灌溉縁吐納江潮流沙停積河身淤
　　墊亟湏築壩大加挑濬孟瀆河計長一萬五百餘
　　丈約估工價銀三萬一千九十餘兩徳勝河計長
　　六千六百餘丈約估工價銀二萬二千七百五十
　　餘兩其孟瀆河旁舊有小河一道分流入江較正
　　河近便直㨗潮退盡由小河洩㵼正河水緩沙停
　　易致淤墊應于小河分流處添建石閘一座責成
　　小河司巡檢同孟河舊閘一並管理依時啟閉使
　　潮退全歸正河以免停沙壅滯所有建閘工料約
　　估需銀五千六百九十兩零通計孟瀆德勝兩河
　　挑浚建閘共約估工料銀五萬九千五百四十餘
　　兩工費浩繁民力一時難以措辦據武進陽湖兩
　　縣士民呈請備動公項于今冬築壩分叚儧辦按
　　兩邑田畝騐派分作四年徴還又鎮江府属丹陽
　　縣之九曲河亦係通潮濟運灌溉田疇年久淤塞
　　應行挑濬計河長九千五百餘丈内有橋閘坍塌
　　均湏修慗共約估工料銀一萬三千七百九十餘
　　兩據該縣士民呈請借項于今冬興挑按照沾用
　　水利田畝騐派分作三年完􁁂詳報到(臣臣/)䓁查
　　常鎮二府属孟瀆徳勝九曲三河均係通江尾閭
　　攸関水利農田今既年乆淤塞自應一律挑濬深
　　通以資宣洩灌溉現在行司遴委幹員于秋深水
　　涸時再行詳細覆勘核寔一面選擇誠寔士民分
　　派段落酌定章程於冬間興舉勒限完竣其孟瀆
　　河添建閘座一並選擇紳士購料承修仍遴委諳
　　練河員分段督催責成道府随時稽察工竣委員
　　騐收務期處處如式工歸寔在惟是三河所需工
　　料多至七萬數千兩民力不齊仰懇
聖恩俯准於司庫公項銀内借給儧辦仍按所借銀數
　　丹陽縣分作三年徴還武進陽湖二縣分作四年
　　徴還庶民力稍紓大工得以尅期告竣數邑水利
　　農田永資利頼億萬民人感沐
隆㤙於靡既矣奏入
諭如所議行
　　乾隆三十年十月十四日河道總督李宏山東巡
　　撫崔應階奏言竊臣䓁接准乾隆三十年七月初
　　五日
　廷寄欽奉
上諭前因㣲山湖蓄水過多遇夏秋漲溢之時瀕湖窪
　地毎多淹浸經崔應階䓁奏請宣洩㣲湖以誌一丈
　為度於韓庄添建新閘以殺其勢並挑荆山橋以暢
　其流辦理以来漸著成效今嵗南巡回鑾時舟行所
　經詢悉該處情形知濵湖漥地近多涸出農田耕作
　有資但湖水暢消既乆瀦蓄未充亦恐艱于濟運事
　難兩利深厪熟籌今據楊鍚紱奏稱湖内之水湏存
　一丈二尺用至五月八閘底水尚可得四尺餘寸足
　供挽運若止存一丈則五月八閘底水止存二尺六七
　寸重運難以遄行請交山東河撫二臣將現在各處
　出水口門地勢髙下水勢深淺尺寸與湖口滚水壩
　是否相䓁及可否量改水誌之處確切定議如水誌
　難以議改或將湖口以下至頓莊閘數十里河底一
　律挑深五尺以為調劑䓁語所奏于漕渠轉輸自有
　禆益但水誌改加二尺於低窪地畝有無妨礙及挑
　深河底是否可行著崔應階同李宏李清時詳悉確
　勘定議具奏期於漕運民田均得利頼可將此傳諭
　知之楊錫紱摺並抄寄閲看欽此臣崔應階接奉
諭㫖後即于九月十四日自省城𧺫程前至濟寧會同
　　(臣/)李清時馳赴韓庄䓁處臣李宏亦于十九日到
　　工隨㑹同悉心相度詳加籌議遵查濟魚䓁處向
　　因㣲湖水大不能消掣致淹民田上厪
宸𠂻屢荷
聖慈欽差大臣㑹同河撫諸臣勘籌妥辦加意疏消近
　　年以来積水暢洩嵗獲有秋臣䓁細查水誌濟魚
　　濵湖地勢髙于滚壩無幾如消水至一丈濟魚民
　　地方能播種若将滚壩加髙二尺則濵湖地畝未
　　免浸淹厯冬及春未能速涸越至次年舊水未消
　　新水又至民田消涸寔属難期惟是漕運民生均
　　関𦂳要不得不反覆籌熟如漕臣所稱八閘水勢
　　至五月止存二尺六七寸正值天晴日乆上源放
　　水過弱之際誠為不足查現在湖水深九尺九寸
　　時届蓄水入湖湖口雙閘未經啟放而目下八閘
　　運河之水現存四尺五寸不等即最淺之處亦有
　　二尺臣䓁探量湖水現髙於運河水面二尺餘寸
　　来春䦕放雙閘河淺處可有五尺餘寸之水厯查
　　㣲湖滚壩毎月消水六寸重運經行約有三月之
　　乆除消水一尺八寸迨江廣重運入境尚可存水
　　三尺四五寸江廣船身重大三尺餘寸之水實難
　　浮送(臣/)䓁冄四圖維將滚壩内磯心毎空安砌石
　　槽設立板片如今嵗水小之年加板攔束多收一
　　尺設遇隂雨連綿水勢日増即將所下板片盡行
　　啟除俾得及時暢洩至于八閘河㡳多係砂礓難
　　於開鑿若自湖口以下至頓庄五六十里悉行挑
　　深五尺不特工力浩大糜費帑金而且韓庄以上
　　運河亦恐抽掣過甚反至淺阻惟應將八閘運河
　　確加勘估不必拘定五尺之數凡有新經淤墊沙
　　泥盡行估挑務至舊時河底而止如此則水小之
　　年滚壩之上既經加水一尺八閘河㡳又復挑深
　　於漕臣増水二尺之數儘可相符而濟魚民地亦
　　不致有浸淹之患矣至于各處支河出水之口如
　　小梁山内華山蘭家山伊家河䓁處較量河底俱
　　低于滚壩今既于該壩設板攔水所有各處水口
　　應悉堵閉以俟應行宣洩之時立即啟放臣䓁再
　　查韓庄以下地勢西髙東窪勢若建瓴所以舊制
　　於數里之内建閘至八座之多原欲莭莭関攔以
　　資瀦蓄年来因江南泇口猫兒窩䓁處間有淺澁
　　不得不亮八閘之板以為接濟之用督臣髙晋覆
　　奏漕臣條奏案内已將盧口亂石壩拆寛五丈沂
　　河之水得以引導入運而江南河定河清河成䓁
　　閘與山東八閘毗連亦可以下板(臣/)李宏已飭令
　　管閘官員照山東八閘之例㑹牐啟閉其泇口猫
　　兒窩淺澁之處逐一測量于冬底流濬一律深通
　　是運河水勢来路増多而山東八閘既無虞淺阻
　　而江南邳州一帶足資浮送有餘矣(臣/)䓁凛遵
聖訓周詳因時斟酌惟在洩所當洩蓄所當蓄務期民
　　田無淹浸之患漕渠無淺澁之虞庶幾仰副我
皇上重農利漕至意添設滚壩石槽閘板及疏濬八閘
　　所需銀兩即在運河道莭省項下通融辦理毋庸
　　另請錢粮奏入
上諭曰所議甚妥依議行
　　乾隆三十年二月二十四日河道總督李清時奏
　　言竊照徳州城外西方菴運河逼近州城兠灣迎
　　溜年年修做埽工所費不貲乾隆二十七年經原
　　任河臣張師載陞任撫臣阿爾泰来往勘籌㑹同
　奏明在於對面魏家庄改挑引河一道以免城垣之
　　險復將舊河口堵築令全流悉歸引河彼時籌辦
　　之初原寛十二三丈深與舊河一律足資粮艘冬
　　春運行俟伏秋水盛使兩崖自行刷寛因年来漳
　　衞水勢未經盛漲河底雖較舊河刷深而兩崖俱
　　係膠泥未能大刷嗣經調任河臣李宏以新河窄
　　狭水盛之時恐不能吞納全河于三十年四月内
　奏請將所築舊河大壩仍行挑䦕鑲做挑水壩褁頭
　　復將西方菴埽工附請鑲做各在案臣来往勘工
　　見該處自開挑舊壩以来水勢旁分恐冬春水弱
　　運河未免淺澁且舊河既已䦕通伏秋氷長西方
　　菴䓁埽工仍湏年年修做以衞城垣(臣/)查此叚運
　　河自西南直射西方菴折而東北形如灣月該處
　　運堤外臨大溜内趺深潭情形備極𦂳要當年創
　　挑引河以免城垣受險最為妥協惟原挑河身未
　　免過於窄狭再三熟籌仍當将舊河大壩照舊堵
　　截其河身窄狭之䖏再加展寛與上下舊河約畧相等
　　核計土方共需銀三千餘兩細為核算西方菴及
　　挑水壩兩褁頭嵗有搶修所費亦三千餘金今展
　　挑引河需用之銀不過搶修之數一年一經告成
　　不獨該處堤工可以化險為平徳州城垣可以永
　　資保障西方菴䓁各埽工亦可以永停修做至估
　　需銀兩仍在運河道属嵗搶項下通融動用毋需
　　另請司庫錢粮除確核細數造册送部外所有(臣/)
　　籌辦情形謹繕摺恭
　奏奏入報
聞
　
　
　
　
　
　
　
　
欽定南巡盛典卷四十三
欽定四庫全書
欽定南巡盛典卷四十四目錄
　河防(十/)
欽定四庫全書
欽定南巡盛典卷四十四
　河防
　　乾隆三十二年二月十四日河東河道總督李清
　　時山東巡撫崔應階奏言東省運河上年伏秋汛
　　内河坡並漲(臣/)李清時自豫省防工回東勘辦事
　　宜案内即經
　奏明將徒駭馬頰二河逐加疏濬捕河㕔屬之三空
　　橋落低展寛臨清磚閘月河挑挖深通奉到
硃批好如所議行欽此(臣/)等隨即委員自龍魏灣閘壩
　　以下河頭起至海豐霑化等縣入海河尾止循流
　　測量淤淺阻礙段落逐一估計(臣/)崔應階業經嚴
　　飭各府州縣照依本管地界督勸民夫乗此春融
　　農隙實力疏濬其三空橋落低展寛工程(臣/)李清
　　時亦經勘核形勢機宜改為五空落低三尺按照
　　成規據實確估計需工料銀六千七百餘兩動撥
　　司庫銀兩委員購料興工儧辦至臨清磚閘月河
　　已於去冬小挑運河案内莭省可緩之工通融挑
　　挖如式深通從此河坡水勢多添暢洩之路水有
　　所歸於運道民田似有禆益惟查臨清地處下㳺
　　磚閘月河為汶河入衛尾閭而衛汶之水性本湍
　　悍渾濁伏秋長發時設汶力不足以相抵即致灌
　　入停淤必須於洩汶之中更求禦衛之䇿(臣/)等伏
　　思月河臨時築壩堵閉固可免於倒灌苐汶衛二
　　河水勢長發靡常倘一時先後並漲則月河之壩
　　甫經堵築以禦衛水又需開放以洩汶流開閉不
　　時不特糜費錢糧且恐辦理不及致失機宜所闗
　　匪細(臣/)等率同運河道姚立徳相度情形確加籌
　　畫應於月河上口修建單閘一座設板啟閉若遇
　　汶強衛弱則啟板宣洩如遇汶弱衛強則閉板抵
　　禦庶隨時應手莭宣有備(臣/)等又查東阿縣境内
　　運河東岸平水三閘於乾隆十九年修建又五空
　　橋一座建自前明於乾隆二十七年改修落低均
　　係保固限外工程上年伏秋汛内汶河水發及沙
　　趙二河之水同時並漲該處橋閘過水甚大激傷
　　磯心并衝掀跌水面石塊掏空底土多成坑塘亟
　　應照舊修整備資宣洩以上添建單閘并修整橋
　　閘皆闗運河水利應辦之工(臣/)等撙節確估共計
　　需銀五千一百餘兩亦請動撥司庫銀兩及時趕
　　辦務於汛前完竣實有禆益奏入報
聞
　　乾隆三十二年三月初六日河東河道總督李清
　　時奏言東省運泇二㕔所屬南陽以下運河西岸
　　碎石堤工係漕船挽縴之路最闗𦂳要先於乾隆
　　二十一年間因江省徐州黄河北岸孫家集一帶
　　刷成溝槽奪河内灌南陽昭陽㣲山等湖受水益
　　多以致縴道沈沒水底湖河一片澎湃汪洋官民
　　船隻至此非風莫渡視為畏途(臣/)在運河道時随
　　同前河臣張師載前撫臣阿爾泰屢次相度幾費
　　經營既作通縴之計復為經久之圗仿照竹絡碎
　　石壩之製師其意而變通其法
　奏明在於水勢深濶之處兩面簽下管石排樁内填
　　碎石上加頂土其㣲露堤形止係湖面受險者則
　　簽一面管石排樁内砌碎石加築土頂土戧分别
　　籌辦較之簽樁下埽及叠砌大石費省數倍工程
　　可資堅固計堤長一萬餘丈估銀十四萬餘兩仰
　　䝉
聖主洞徹機宜
俞允所請發帑興修尅期完竣十年以來内河外湖長
　　隄限隔糧艘商民得資縴挽永免風濤之危險時
　　頌浩蕩之
鴻恩惟查前項碎石工程水中填砌全賴水面排樁管
　　定始得整齊髙厚而樁木因歴年已久土漚水泡
　　難免朽腐斷折石無樁管土隨石卸不特河中有
　　觸舟之患抑且坍卸日甚碎石沈失工費較多(臣/)
　　帶同運河道姚立徳細加查驗分别估計除水内
　　工段樁木間有損缺尚能管石一二年不即坍缺
　　者暫緩補修其有乾地内坍卸碎石可以無須再
　　簽排樁者止令額夫檢石安砌不給工價以節錢
　　糧外惟運河㕔屬田家單閘起至徐家營房止工
　　長二千九百餘丈泇河㕔屬葛墟店起至郗山上
　　下止工長一千五百餘丈湖河相夾兩面皆水大
　　段損缺排樁工石坍卸現在全無隄頂殘缺過甚
　　情形𦂳要(臣/)隨㸃明應補排樁確核砌石加土工
　　價共計需銀二萬餘兩應請動支司庫銀兩照舊
　　補修如式以期運隄永固縴挽有資理合将現在
　　情形恭摺具
　奏奏入
諭如所議行
　　乾隆三十七年三月十五日河東河道總督姚立
　　徳山東巡撫徐績奏言兗州府屬濟寧一州為汶
　　泗府洸牛頭等河之水滙歸之區每遇伏秋汛漲
　易致淹及民田上年六七月間大雨時行河湖坡
　　水並漲自石佛以下汪洋瀰漫勘報成災䝉我
皇上念切恫瘝發帑賑濟今春又沭
隆恩加賑被災窮黎感激
鴻施淪肌浹髓其被淹處所去冬運河水落即經(臣/)等
　　督飭地方河員設法疏消積潦之地始得及時春
　　耕但其受災之由不得不講求經理以除後患(臣/)
　　姚立徳往來運河熟察情形(臣/)徐績曽任濟寧州
　　知州河坡源流竟委曽經留心今自戴村壩騐收
　　挑沙工程于三月初一日至濟寧㑹同詳勘参以
　　輿論固湖堤而通去路有急應辦理之工庶使諸
　　流歸宿有資可冀減除水患(臣/)等查南旺一湖週
　　圍九十三里坐落汶上嘉祥濟寧三州縣境内地
　　居上㳺適當汶河之衝每年收蓄汶水入湖濟運
　　湖之圏堤向係民修雍正九年及乾隆十二年曽
　　經動帑帮培已歴二十五載近年以來雖撥民夫
　　擇要加修無如道里綿長現在殘缺卑矮之處甚
　　多湖波撞激險要堪虞必須一律培築髙厚以資
　　保衛又運河之西有牛頭河一道上承宋家窪及
　　各州縣諸坡之水下達昭陽湖舊有馬公橋一座
　　係魚臺縣驛路所經計長五百一十八丈横亘南
　　陽昭陽兩湖之間下設橋洞統計僅寛二十三丈
　　牛頭河入湖之水來源盛而束其咽喉往往壅滯
　　難消不特濟寧西坡受漫淹之患即金鄉魚臺二
　　縣亦並波及自應多添橋洞加寛十丈並将廣運
　　荘以下河湖淤淺抽溝導引俾上㳺之水㨗趨昭
　　陽湖則濟寧西坡水患可以減除矣(臣/)等又查運
　　河之東有泗河一道源出泉林至濟寧之魯橋入
　　運名為魯橋𣲖向因泗水下流董家口屢被衝缺
　　日刷日深勢難抵禦于乾隆十四年間即在該處
　　修建石壩一座減洩漲漫之水由孟家橋以達獨
　　山湖旁分一股由貫家灣之西出興隆橋仍㑹泗
　　水入運縁壩身過髙水因壩阻每遇水勢漲發泗
　　河下逰宣洩不及壅滯停淤輒于董家壩上㳺溢
　　入東坡又寧陽縣之石梁口小腿灣等處汶水漫
　　堰入洸至濟寧城北頂阻府河之水漲滿難容亦
　　多旁溢東坡民田屢被淹浸運河東堤亦深受其
　　害(臣/)等現将石梁口等處民堰飭縣堵築将來汶
　　水自可無慮入洸核計土方有限不須請動錢糧
　　其董家口地方在當日建壩之時泗水分洩有備
　　意非不善惟是今昔情形不同泗水南趨轉為石
　　壩所累自當從長計議務求萬全但與其疏濬舊
　　泗河身紆迴窄狹道逺土多需費浩大不若拆除
　　董家口石壩展寛孟家橋舊石橋疏浚馬坡以下
　　入湖尾閭俾水大之時直達獨山湖免致旁溢東
　　坡春間水小即於孟家橋以下築一土壩攔截仍
　　由興隆橋濟運事半功倍則泗水歸宿有資濟寧
　　東坡水患可以減除矣(臣/)等隨率同道府㕔州逐
　　加核估所有修堤疏淤拆展橋壩共計需銀二萬
　　三千餘兩(臣/)等伏思此等工程原係民間自為修
　　理若請動帑項轉啓愚民推諉㳺惰之漸而該州
　　縣灾歉之後現在䝉
恩加賑責其及時興修民力實有不能合無仰懇
皇上天恩俯念工程𦂳要暫借司庫銀二萬三千兩容
　　(臣/)等委員承修勒限完竣仍于汶上嘉祥濟寧魚
　　臺等州縣分作三年隨同地丁錢糧按數徴還歸
　　欵庶帑項不致虚懸工程得收實益奏入
諭如所議行
　　乾隆三十八年九月二十二日河東河道總督姚
　　立徳奏言竊臣前自豫省回濟當經
　奏明料理運河事宜因查各湖水櫃攸闗來年漕運
　　最為𦂳要(臣/)已将應蓄應洩縁由先行籌酌恭摺
　　具
　奏兹一月以來(臣/)率同運河道陸燿上下細加查勘
　　今嵗伏秋汎内汶泗府洸沙趙等河水勢叠次長
　　發南入㣲山湖為歸宿北由大清河以達海故運
　　河之水隨長隨消并無騰湧之患惟運河㕔内南
　　旺分水口以裏向有何家石壩一座分洩汶水由
　　劉老口入運前次水發時該壩過水較大冲塌壩
　　身幾奪汶流全勢北注經(臣/)飛飭該管㕔員儧修
　　稭草壩工藉資攔截查此壩減洩汶漲實為運道
　　之闗鍵所修草壩不過暫䕶一時塌損石壩亟宜
　　拆修堅固又南陽以下臨湖邵家徐家二單閘馬
　　家三空橋以及泇河㕔屬之夏鎮六里二閘或沖
　　掀地平石塊蟄裂金門或墻石塌卸不能下板蓄
　　水以上各工(臣/)現在親督道㕔㸃驗舊石酌添新
　　料確核估計容俟估定再行分案
　題請興修此外尚有官堤民埝被水汕刷殘缺應行
　　培築整齊並各湖進水支河沙淤淺澀應行挑濬
　　深通處所(臣/)俱嚴飭㕔印各官撥集人夫乗時上
　　𦂳儧辦以節錢糧目下回空糧船未過濟寧者祗
　　有二十二帮若連檣入境約計九月内即可全數
　　過完今嵗運河輪届大挑(臣/)俟糧船過竣即将應
　　挑淤淺分頭委員確估熟籌妥辦奏入報
聞
　　乾隆四十年六月二十七日河東河道總督姚立
　　徳奏言山東運河下㳺八閘數十里借㣲山湖之
　　水灌輸接濟其南自韓荘北迄臨清計程六百七
　　十餘里全頼蜀山馬踏南旺馬塲等湖蓄水充裕
　　方足濟運無悮而諸湖之中蜀山湖湖面寛濶地
　　居上㳺貼近汶河浥注便㨗歴來收水較别湖多
　　三四尺尤闗𦂳要每年糧艘經臨啟金線利運二
　　閘放水入運以濟船北行上年八月内欽奉
訓諭令(臣/)于常規之外多蓄數寸以備雨泉之不足仰
　　見
聖明籌畫至善永當奉為法守臣敬謹遵行加意收蓄本年
　　正月底開壩起至五月中旬将各湖之水次第啓
　　放宣注數月餘已有明驗(臣/)近日率同運河道陸
　　燿探量湖面寛長道里逺近水勢深淺尺寸念蓄
　　瀦以多多為善庶接濟可源源不匱苐察看湖堤
　　頗多單薄難持之處與該道細為講求欲圖保安
　　經久之䇿惟有固其攔蓄之堤岸以為瀦水無虞
　　地步該處湖堤西首臨運一面内湖外河南首一
　　面係沮洳漥地形勢均屬喫𦂳當冬月挑河之時
　　運河乾塘舉􁅗一遇北風奔騰撞激勢若排山雖
　　隨時搶䕶得保平穏而每嵗如此究非常法今逐
　　加經度西南地勢既就卑小又適當風浪之衝應
　　從孫村起至季家路口止分别頂險次險估修石
　　戧保䕶其間原有舊石工草工並沙山髙阜處不
　　必估計外就現在堤身陡窄水勢較深處所酌擬
　　修砌石工堤根平順水勢稍淺處所擬辦碎石坦
　　坡以免多費仍各加髙頂土二尺共估石工六百
　　七十七丈碎石坦坡長一千六百六十四丈連加
　　髙土工約計需銀二萬餘兩其自季家路口至蘇
　　家橋一帶均係民埝地形漸髙且在湖之東北風
　　浪較小照例督勸民夫用土帮培髙厚以資一律
　　所需工料土方銀兩查河北道兗沂道庫均存有
　　節省八束一欵原係留為河工别項工程之用今
　　應即于此欵内動支毋庸另請錢糧(臣/)謹繕摺具
　奏並繪圖貼説恭呈
御覽如䝉
俞允(臣/)于重運過完湖水暢放濟運存貯底水無多之
　　候一面委員辦料興工将底盤先為趕𦂳築起不
　　悞收蓄一面確估造册具
　題奏入
上諭曰好應修築者但須實工實料毋滋冐銷之弊可
　也
　　乾隆四十一年六月初六日兩江總督髙晉河道
　　總督薩載奏言竊(臣/)薩載前於東省
　行在面奉
諭㫖以呉嗣爵奏黄河兩腮淤髙中間構槽窄狹洪湖
　運河亦因連年黄水倒灌致有淤墊現在清口開挑
　引河係帶水撈挖恐於事無濟又聞海口亦復沙淤
　令(臣/)薩載到任後察看實在情形㑹同髙晉悉行籌
　酌如何能使黄水暢流不致倒灌分晰奏覆等因欽
　　此遵於三月二十七日到清江任事時因(臣/)髙晉
　　在省查辦事件(臣/)薩載遵
㫖先赴黄河海口上下察看将勘過實在情形繪圖貼
　　説於四月十八日恭摺奏䝉
聖鑒兹(臣/)髙晉於五月初二日到淮與(臣/)薩載公同講
　　論悉心籌議并考之書誌康熈八九年間黄河海
　　口積沙成灘横亘二十餘里相傳為攔門沙其時
　　黄河即從東北紆迴入海前河(臣/)董安國乃創築
　　攔黄大壩另闢馬家港口改易舊制轉致去路不
　　暢上㳺易潰康熈三十八年将攔黄大壩盡行拆
　　毁堵塞各處決口束水攻沙仍由故道入海即今
　　之大通口是也八十年來黄水滔滔東注並無阻
　　遏惟查該處潮汐往來海水黄水交接之處淤沙
　　勢所不免而日積月累兩岸接生淤灘南岸遂有
　　新淤尖尖頭洋之名北岸有二泓三泓四泓之名
　　現今海口距從前之王家港地方已有四十餘里
　　之遥灘勢逾長海口逾逺水勢散漫口門計有二
　　三百丈至一千數百丈之寛若來水湧盛湍急海
　　水原可由淺刷深祗以近年來黄水時有倒灌以
　　致通湖引河淤墊引河既已淺阻則清水不能暢
　　出清江淮安一帶之運道俱有停沙並清口以外
　　之黄河兩腮亦有淤髙且上年秋間豐碭南岸之
　　丁家集外灘民埝刷塌溜往南趨黄水從毛城舖
　　渷壩旁流幾至奪溜為患徐州以下銅沛邳睢宿
　　虹桃源黄河又未免水緩沙停此海口與黄河運
　　河洪澤引河先後淤墊之實在情形也(臣/)髙晉在
　　工二十餘年歴經黄流倒灌河道停沙由通而淤
　　由淤而通或淤在上而下㳺淺阻或淤在下而上
　　流壅盛一年之内通塞靡常數載之中變遷莫定
　　不但海口茫茫萬頃無可施工即黄河内東坍西
　　長東長西坍欲加疏治亦無良䇿今(臣/)等凛遵
聖訓再四講求惟有将清口以内之通湖引河沙停淤
　　淺人力可施處所設法挑挖使清水暢出清口與
　　黄水滙流東注并力刷沙則黄水不濬自深海口
　　不疏自治歴年(臣/)髙晉
　奏明辦理雖未能一勞永逸此即補偏救弊之一法
　　也本年二月内(臣/)髙晉自京回南欽奉
諭㫖引河甚有闗係
命(臣/)髙晉上𦂳勘籌疏治彼時湖水較大難以煞壩挑
　　挖當與呉嗣爵面加商定凡水深五尺以上者毋
　　庸辦理其水深四尺以下者接續疏浚恭摺
　奏覆欽奉
硃批覽奏俱悉欽此查現在洪湖誌樁存水一丈零八
　　寸五道引河普面漫灘無可施工但(臣/)等㑹同測
　　探五道引河内淺者已在六尺以外深者俱有一
　　丈一二尺不等就目下情形而論清水力足抵黄
　　自可無虞倒灌惟查向年通湖五道引河俱各深
　　至二三丈不等奔騰暢注扺禦黄流是以鮮有倒
　　灌之事而湖水旋長旋消髙埝誌樁每到冬令水
　　落之候存底水無多盖騰空湖面以為伏秋水發
　　容納之地也今則年終誌樁存水九尺有餘此即
　　湖水未能暢出之明驗湖水不能暢出遇黄水盛
　　漲時力不相抵必致有倒灌之慮一經倒灌則引
　　河復淤非特不能攻刷淤沙即黄運兩河之淤墊
　　又所不免矣(臣/)等再四熟籌並採訪輿論必須於
　　冬春湖水消落引河灘現時照依各引河寛長丈
　　尺兩頭煞壩大加挑挖並将清口東西壩基址移
　　下一百六十丈在於平成臺之處建築使清水源
　　逺流長出口之勢有力再清口之西所建各架木
　　龍原以挑溜北趨冀刷陶荘積土使黄水不致逼
　　近清口之意歴年以來陶荘積土雖已刷去大半
　　著有成效但積土根基凝結驟難盡刷(臣/)等相度
　　形勢若於陶荘迤上積土之北開挖引河一道使
　　黄水遶北下注相距清口較逺清水益得暢行至
　　周家荘而後㑹黄東注不獨可免倒灌之虞而二
　　瀆並流合力攻刷則黄河兩腮浮淤以及海口積
　　沙均可漸次刷深下㳺深通暢達則黄河上㳺流
　　行迅疾並可不致停淤且洪湖無壅遏之病即埝
　　圩磚石工程亦得常資穏固恵濟祠之埽工更可
　　化險為平如此一舉數善備焉所謂治淮即以治
　　黄捨此别無良法但目下湖水普漫而出引河為
　　水所佔難以煞壩估挑而時将伏汛黄水方在加
　　長陶荘溜勢情形不定引河頭尾未能遽為定準
　　今就(臣/)等勘籌愚昧之見先行繕摺覆
　奏並繪圖貼説恭呈
御覽如䝉
俞允容(臣/)等於本年霜降水落後再行察看情形相機
　　酌定隨時奏
聞辦理總期清黄併行東注暢達歸海上下黄河漸次
　　刷深海口淤墊一律通順洪湖引河及淮揚運河
　　永無倒灌之弊庶幾仰副我
聖主慎重河防殷􁅏訓誨之至意奏入報
聞
　　乾隆四十一年七月十六日兩江總督髙晉河道
　　總督薩載奏言竊(臣/)等㑹議覆
　奏察看海口無阻籌辦治淮即以治黄各情形一摺
　　奉到
硃批此奏皆合機宜形勢是治淮黄一大闗鍵届時妥
　為之欽此摺内請俟通湖引河灘現時照依各引河
　　寛長丈尺兩頭煞壩大加挑挖句上奉
硃批此係治本之論宜實力為之欽此又摺内将清口
　　東西壩基址移下一百六十丈在於平成臺之處
　　建築使清水源逺流長出口有力句上奉
硃批好欽此又擬於陶荘迤上積土之北開挖引河一
　　道使黄水繞北下注相距清口較逺清水益得暢
　　行句上奉
硃批此亦一法勉為之欽此並於圖内奉
硃批将所圈處放一大様貼説來庶便觀覽此時尚未
　興工正可相商也欽此(臣/)等跪讀之下仰見我
皇上指示周詳
訓勉殷切(臣/)等自當仰體
聖心於霜降水落後察看水勢情形實力妥辦以收實
　　効伏念淮黄闗鍵全在清口而東西壩仰䝉
聖明指授機宜視湖水之大小定拆展之限制實為永
　逺遵守不易之章程現在壩工因每年頻拆頻築
　歴嵗已久壩底不能刨挖浄盡或為柴土壅塞或
　　為倒灌淤積壩根朽腐拆築未能應手以致積水
　　不能暢出今若移下一百六十丈在於平成臺地
　　方建築遵照
欽定限制以時蓄洩並将舊埧基址刨除浄盡使清水
　　源逺流長則出口之勢可期得力然不将通湖引
　　河挑挖深通仍恐有名無實現今潮水較大髙埝
　　誌樁已長至一丈一尺以上尚未能奔騰暢出皆
　　由各引河河身及湖邉積淤阻碍所致今湖邉一
　　片汪洋稀淤寛廣難以施工疏治惟有将各引河
　　於冬春水落時兩頭煞壩大加挑挖引河若深則
　　湖水建瓴而出再将湖邉稀淤隨勢撈浚更可掣
　　刷深通暢達引河矣至西壩一帶逼近黄河自建
　　設木龍以來挑溜東行淤出灘面寛自一百四五
　　十丈至三百三四十丈不等甚為有益然遇黄水
　　甚長之時大溜直射恵濟祠由祠前迴溜倒灌流
　　入清口此一帶雖經修有磨盤埽壩攔禦而黄流
　　勢盛仍屬無濟(臣/)等今擬在於陶荘迤上積土之
　　北開挖引河一道至周家荘㑹清東注俾清黄並
　　流入海既可越過惠濟祠逺避清口倒灌之路而
　　周家荘迤下兩岸灘面尚寛離堤較逺相距中河
　　口門尚有三百五十丈溜向東趨形勢較順引河
　　挑竣仍擬在於河頭對岸第三架木龍處做一挑
　　水壩挑溜全歸引河更為有益統俟本年霜降水
　　落歸槽容(臣/)等察看形勢一面確估興工一面詳
　　細奏
聞總期清黄並流東注暢達歸海既免黄水倒灌之虞
　　復藉清水刷沙之益所謂治淮即以治黄庶可仰
　　副我
聖主慎重河防之至意(臣/)等謹遵
㫖繪具大様圖説並将原奉
硃批奏摺圖説一併恭
　繳奏入報
聞
　　乾隆四十一年九月初三日兩江總督髙晉河道
　　總督薩載奏言竊(臣/)等於本年六月十八日具
　奏清口機宜繪放大様圖説恭呈
御覽一摺兹賫摺人回奉到
硃批已有㫖了欽此摺内清口壩工壩工因每年頻拆
　　頻築歴嵗已久壩底不能刨挖淨盡句上奉
硃批此係向來辦理不善應責成原辦之人也欽此又
　　圖内奉
硃批引河覺窄應加寛欽此並接准乾隆四十一年七
　　月初三日欽奉
上諭髙晉等奏覆開挑黄河周家荘引河一摺並展畫
　大圖貼説進呈朕披覽圖内所繪引河形勢尚覺太
　窄已於圖内批示從來河不兩行既經開挑引河則
　黄水大溜即應由引河行走必須開挖寛深方能引
　溜全注細閲貼説但稱計長一千零五十丈而於寛
　深丈數均未奏及恐髙晉等因省費起見是以不肯
　開寛朕念切愛民凡有闗民間利病及捍衛保障之
　事從不稍為靳費况此項引河為黄河𦂳要闗鍵若
　果能開放深通使黄流不致停淤清水得以暢出實
　為最善之舉即多用帑金亦所不惜但須核實經理
　耳國家籌辦要務若行之有益縱數逾鉅億亦不為
　多若為而無成雖費僅千餘亦屬虚擲即如近日征
　勦兩金川用至六七千萬而大功既成足為一勞永
　逸之計不得謂之糜費此其明效大驗也著髙晉等
　悉心籌度将擬開之引河一律挑挖寛深其引溜處
　尤宜寛展使正溜易於趨注髙晉等即将河身擬挑
　寛若干丈較現在河身幾分之幾底深若干於圖内
　詳悉貼説覆奏再圖説内稱俟引河開就應於對岸
　另築挑水壩挑溜引注新河等語朕意似可将第四
　木龍畧移向上在硃圈記出之處安置便可借以挑
　溜但未知能得力否又就圖内河流形勢而論新開
　引河似可再移向上於第二木龍對岸徑直開下似
　更便㨗該督等或因彼處大溜趨勢尚未甚急恐不
　能引流直注如建瓴之勢是以欲於稍下施工抑或
　可照朕所指量為移上否並著髙晉等一併詳加勘
　度據實覆奏至摺内據稱東西兩壩因每年頻拆頻
　築歴嵗已久壩底不能刨挖淨盡或為柴土壅塞或
　為倒灌淤積以致清水不能暢出請将舊埧基址刨
　盡以期清水出口得力等語此係向來辦理不善所
　致已於摺内批示展収清口實為𦂳要機宜自應将
　壩根刨浄使無壅滯停淤方為妥善何竟草率從事
　若此歴任承辦之人均難辭咎朕此時亦不将伊等
　治罪所有現擬刨挖舊壩基址之費即著落乾隆二
　十七年以後原辦之歴任總河及該管河道按年分
　賠以示懲儆将此傳諭髙晉等知之欽此(臣/)等跪讀
　之下仰見
聖主洞悉機要燭照靡遺
訓示周詳無微不至並於懲儆之中寓寛恤之
恩不勝感悚交集伏查清口黄河北岸陶荘迤上擬開
　　引河一道使黄水繞北下注相距清口較逺清水
　　益得暢出行至周家荘而後㑹黄東注以期二瀆
　　并行合力攻沙海口刷深通順前此㑹勘時因黄
　　水方在加長陶荘溜勢情形不定引河頭尾未能
　　遽為定準雖經聲明俟本年霜降水落後再行察
　　看情形相機酌定
　奏辦而前摺及貼説均未定以寛深丈尺圖内所繪
　　引河形勢又過於窄狹實屬(臣/)等疎漏以致上
　　煩
睿慮今䝉
明㫖訓誨(臣/)等悉心籌酌将來開挑引河誠如
聖諭必湏一律挑挖寛深其引溜處尤宜寛展使正溜
　　易於趨注中心欽服莫可名言(臣/)等隨督同淮揚
　　道松齡副将徐建功叅将李永吉遊擊劉徳等前
　　往該處上下相度測量現在河身寛一百四丈就
　　目下情形酌擬引河河頭挑寛四十丈河身挑寛
　　三十五丈河尾挑寛三十丈較現在河身三分之
　　一其引河底擬挑深一丈至一丈五尺不等使河
　　頭有吸川之形河尾有建瓴之勢以期引溜全趨
　　至新開河頭欽奉
諭㫖再移向上於第二龍對岸徑直開下不但河口上
　　迎亦且溜行便㨗較前擬河頭更為順利(臣/)等俱
　　見未及此今䝉
聖明指示實當敬謹遵循其新河以外正河之内向來
　　溜勢順行一時欲其舍舊趨新必當籌畫盡善乃
　　能得濟兹仰承
垂詢将對岸第四龍畧移向上在於
硃筆圏記之處安置查厯來木龍沿灘斜紥原可挑溜
　　開行惟河面寛濶今於移建木龍之外仍湏於對
　　岸築做挑水壩則兩重挑逼自更得力容臣等於
　　霜降水落時覆勘核實確估另行奏請
聖訓辦理至於清口壩基厯年未能刨挖浄盡本係向
　　來辦理不善所致厯任承辦之人實難辭咎乃䝉
皇上不加嚴譴令将現擬刨挖舊壩基址之費即著落
　　乾隆二十七年以後原辦之歴任總督及該管河
　　道按年分賠更屬格外
鴻慈查現擬刨挖舊壩基址細加核算所費不過二千
　　餘兩在於歴任各院道名下按年分賠為數無多
　　尚不足以示懲自應将乾隆二十七年起至四十
　　一年現今止莭年拆撈壩工共費過銀一萬三千
　　六百餘兩一併著落歴任各院道按年分賠以為
　　添補将來築壩應用則咸知辦理不善之戒矣所
　　有臣等欽奉
諭㫖詳加籌度情形謹繕摺覆
　奏並另繪新圖貼説同原圖恭呈
御覽奏入
上諭曰覽奏俱悉届時更當妥為之
　　乾隆四十一年十月初二日兩江總督髙晉河道
　　總督薩載奏言竊(臣/)等前因黄河海口上厪
宸衷於本年五月内遵
㫖公同籌議繪圖㑹摺覆
　奏縁海口無可施工惟治淮即以治黄請将清口以
　　内之通湖引河於水消灘現時兩頭煞壩大加挑
　　挖清口東西壩基址移下一百六十丈在於平成
　　臺之處建築使清水源逺流長出口有力並請将
　　清口黄河北岸陶荘迤上開挖引河一道使黄水
　　繞北下注相距清口較逺清水益得暢出行至周
　　家荘而後㑹黄東注俾二瀆並流合力攻沙以期
　　海口刷深通順縁由欽奉
硃批此奏皆合機宜形勢是治淮黄一大闗鍵届時妥
　為之欽此並䝉
聖明逺照屢頒
諭㫖令将引河一律挑挖寛深其引溜處尤宜寛展使
　正溜易於趨注河頭冄移向上於第二木龍對岸徑
　直開下似更便捷等因欽此兹查東西壩基址先因
　　湖水消落即於八月初旬開工移建趕𦂳接做前
　　已附摺奏
聞至通湖引河此時湖水尚存九尺三寸俟将來灘現
　　時細勘確估另行
奏辦其陶荘以上引河此時黄水消落形勢已定(臣/)
　　等隨率同淮揚道松齡及副㕘逰等詳加相度恪
　　遵
皇上訓示確切估計引河共長一千零六十丈河頭估
　　寛四十丈深一丈河身估寛三十五丈深一丈二
　　尺五寸河尾估寛三十丈深一丈五尺連移紥木
　　龍及估築挑水攔水等壩共需銀八萬五千六百
　　餘兩該處引河分委裏河同知席萇外河同知汪
　　田山陽縣知縣金幼淳署清河縣知縣姚一元四
　　股承挑擇於九月十六日開工儧辦其築壩等工
　　委令副将徐建功㕘将李永吉逰擊劉徳等辦理
　　以専責成俟引河将次挑完動工儧做務期妥協
　　如式以收實效奏入報
聞
　　乾隆四十一年十月二十一日河道總督薩載奏
　　言竊照江南黄運湖河前届霜降水平工穏業經
　　㑹摺奏
聞兹查前月中旬以來黄水又加長一尺九寸徐城誌
　　樁連前長至一丈一尺三寸豐碭南岸唐家灣引
　　河尚未堵閉毛城舖過水三尺三寸邳州宿遷一
　　帶運河因東省大泛口雨後發水滙歸下注又長
　　水二三尺不等洪澤湖内上㳺正陽闗淮河於九
　　月二十一日起至二十八日共長水六尺七寸下
　　注洪湖髙堰誌樁亦陸續加長四寸連前長至九
　　尺七寸各處工程(臣/)又嚴飭道将㕔營加𦂳巡查
　　防䕶勿以霜降已過稍有懈忽清口東西壩為全
　　河最要闗鍵前因湖水消落三尺七寸(臣/)即於
　奏明移建之處趕𦂳儧築東壩連壩基已築成三十
　　六丈西壩連壩基已築成二十九丈口門尚寛二
　　十一丈現在清水尚旺出口有力直抵至惠濟祠
　　後彭家馬頭㑹黄東注(臣/)察看情形目下東西壩
　　工已令停辦俟将來再看水勢消落若何如應收
　　束隨時相機接築另行奏
聞其陶荘引河上厪
宸衷前大學士督(臣/)髙晉㑹同(臣/)
　奏報銅沛㕔屬南岸韓工放淤平穏情形一摺奉到
硃批好知道了此猶小喜若陶荘引河成而溜走北實
　大喜朕誠望之爾等於何時興工何時放溜也欽此
　　(臣/)跪讀之下實深謹凛並将
諭㫖宣示工員莫不勇往奮勉前項引河自九月十六
　　日開工以來實力儧挑已挑有二三分工程(臣/)仍
　　與道将等往來督催上𦂳趕辦務於冬底一律完
　　工與大學士督臣髙晉㑹同驗看相機放溜慎重
　　料理以期迅速成功上慰
聖懐至各處水勢現在據報黄河内已消水一尺一寸
　　運河内亦消水一尺三四寸上下各工均屬保䕶
　　穏固回空漕船渡黄南下者已有二千八百餘隻
　　遄行無滯奏入報
聞
　
　
　
　
欽定南巡盛典卷四十四
欽定四庫全書
欽定南巡盛典卷四十五目錄
　河防(十/一)
欽定四庫全書
欽定南巡盛典卷四十五
　河防
　　乾隆四十二年正月初八日兩江總督髙晉河道
　　總督薩載奏言竊照外河清口黄河北岸陶荘迤
　　上前經(臣/)等
　奏請開挖引河一道使黄水繞北下注相距清口較
　　逺清水益得暢出行至周家荘而後㑹黄東注以
　　期二凟并流合力攻沙仰蒙
皇上聖明逺照叠頒
諭㫖訓示周詳令将引河挑挖寛深河頭展寛向上當
　　經(臣/)等欽遵辦理查引河估長一千零六十丈河
　　頭估寛四十丈深一丈河身估寛三十五丈深一
　　丈二尺五寸河尾估寛三十丈深一丈五尺分委
　　裏河外河二㕔山陽清河二縣四股承挑(臣/)等於
　　九月十一日恭摺
　奏蒙
聖鑒隨督飭工員領銀雇工上𦂳挑挖自開工以来仰
　　賴
聖主洪福天氣晴和人夫雲集工員亦各踴躍奮勉于
　　十二月十二日儧挑完工僅留兩頭土壩其河身
　　界埂間有不平之處復令消除净盡收拾妥恊并
　　於引河中心抽挖溝槽數處以備開放時跌塘掣
　　溜一律完竣兹臣等於十七日上自河頭下至河
　　尾逐細查丈面底寛深均照原估如式並無偷减
　　情弊至該處引河(臣/)等原定挑竣後将新河兩頭
　　土壩即行開放近因連次得雪天氣寒冷黄河内
　　間叚凍結氷凌層疊凝積較往年為甚(臣/)等察㸔
　　情形並與道将等公同商酌現在河靣既經氷凍
　　新挑引河若遽行開放恐氷底水流微弱難資冲
　　刷日内即使天氣和暖氷凍甫解河内又值淌凌
　　亦恐壅塞且時屆五九嚴寒雨雪無定設或旋融
　　旋凍一經阻滯更恐有淤墊之虞(臣/)等再四思維該
　　處工程攸闗𦂳要河雖挑成未便輕開本年節氣
　　較早應俟交春後天暖氷融(臣/)等㑹同相度機宜
　　乘勢放水妥恊料理另行奏
聞務期全河大溜盡歸引河趋北暢注以仰副
聖懐臣髙晉商定一切因安撫(臣/)閔鶚元進京
陛見即從清口暫回省城兼署巡撫印務(臣/)薩載現往
　　各屬查勘来春應修土埽工程及年内到工料物
　　合併陳明奏入
上諭曰甚是已有㫖了
　　乾隆四十二年正月二十八日兩江總督髙晉河
　　道縂督薩載奏言竊臣等接准乾隆四十一年十二
　　月二十八日
　廷寄欽奉
上諭據髙晉奏開挖陶荘引河完竣騐㸔工程如式因
　時屆嚴寒黄河凍結氷凌恐水底水流微弱難資冲
　刷請俟交春後天暖氷融再行放水等語所奏甚是
　陶荘開挑引河於全河極有關係開壩時必湏乘勢
　引放俾大溜直趋暢注方為有㿽自當俟春融後趂
　桃汛相機妥協為之至引河為河工要務並湏選用
　吉日著傳諭髙晉薩載等即預行擇吉先期迅速奏
　聞再行辦理又髙晉另摺奏稱現因閔鶚元進京陛
　見暫署安徽撫篆俟閔鶚元回任後接兼河篆俾薩
　載即行赴京等語現在開放引河為總河専責必湏
　在工督視不便遽行離工且薩載此時並無亟湏陛
　見請示之事著傳諭薩載於引河放溜後細視新河
　上下是否循流順軌俟大局全定即行奏聞一靣将
　縂河印務交髙晉暫行兼署起程来京将此由三百
　里傳諭知之欽此臣等跪讀之下仰見
聖主垂念要工於唘放機宜
訓示周詳中心欽服莫可名言伏思陶庄引河放關全
　　河機要上年挑挖時原擬於工完之日斟酌放溜
　　後因臘月内天氣嚴寒氷凌凍結更兼底水較小
　　(臣/)等察㸔情形未便驟開是以㑹摺
　奏明暫緩唘放今春以来河内氷凌漸欠融解苐春
　　水未生溜勢綿緩誠如
聖諭當俟春融後趂桃汛相機妥協為之庶乘勢引放
　　俾大溜直趨暢注方為有益而開放之期必湏選
　　用吉日以冀循流順軌兆慶安瀾(臣/)等復查毎年
　　花以汎水縂在二月間發生今嵗立春既早則水
　　長似應較早但遲速究未敢預必(臣/)等遵
㫖預行諏吉彼此札商選擇正月二十五日二月初六
　　初十十五等日均係吉日(臣/)髙晉於開篆後即馳
　　河工㑹同籌度縂視水勢光景在於所選日期内
　　相機開放以期成功仰慰
聖懐(臣/)薩載於放水後悉心審視俟新河上下暢流循
　　軌大局全行即行奏
聞一靣将縂河印務交(臣/)髙晉暫行兼署進京
陛見奏入報
聞
　　乾隆四十二年二月三十日兩江縂督髙晉河道
　　縂督薩載奏言外河清口黄河北岸陶荘一帶上
　　年(臣/)等奏請開挑引河一道以期清黄並流免到
　　到灌仰邀
俞允並蒙
皇上智炳㡬先
訓示周詳令将引河挑挖寛深河頭展寛向上當經(臣/)
　　等欽遵辦理於臘月十二日儧挑完竣時因天寒
　　氷凍未便輕開
　奏明緩俟交春後天煖氷融再行放水復奉
諭㫖陶荘引河於全河極有關係開壩時必湏乘勢引放
　俾大溜直趋暢注方為有㿽並湏選用吉日著迅速
　奏聞等因欽此又經(臣/)等預擇吉期恭摺奏覆奉到
硃批好知道了欽此入春後河水未長之前(臣/)等察㸔
　　情形舊河内原估北岸之兠水壩南岸之挑水壩
　　固為得力但河不兩行必湏籌計萬全庶可成功
　　迅速臣等復加商酌測量該處河靣計寛一百零
　　四丈除兩岸原估挑水兠水壩工計長七十七丈
　　其餘河面僅有二十七丈與其留此河泓旁洩不
　　若一律估築使水無分注則全河溜勢自必盡歸
　　新河雖所用工料較原估加增銀八千餘兩而一勞
　　永逸於要工更為有裨隨飭工員確估照辦酌留
　　口門十餘丈以俟水長開放引河時再為全行堵
　　閉自二月初旬以来黄水漸次長發外河誌樁加
　　長三尺餘寸水力旺盛開放引河正合機宜(臣/)等
　　即照選定二月十五吉期先将引河上下土壩赶
　　𦂳起除争盡次将引河頭挑通開放過水仰賴
聖主洪福
　河神黙佑新河内大溜暢注衡刷寛深形勢甚順從
　　此清黄分流直至周家荘滙歸東注清口可免倒
　　灌之患其舊河内酌㽞未築之壩工並即分頭儧
　　堵旬日内亦可告竣臣髙晉於拜摺後即由工次
　　星馳北上(臣/)薩載駐工督辦并遵前奉
諭㫖在於新河上下隨時察㸔壩工完竣新河大局已
　　定另行奏
聞即兼程進京奏入報
聞
　　乾隆四十二年三月初七日河道縂督薩載奏言
　　外河清口陶荘挑挖新河一道於二月十五日乘
　　勢開放大溜暢注情形及舊河内酌㽞未築壩工
　　(臣/)駐工儧堵縁由業經㑹摺奏
聞旬日以来(臣/)住宿清口将舊河壩工督率道将㕔營
　　赶𦂳接築兹于二月二十四日一律儧堵完竣舊
　　河内即經斷流閉氣並於壩外廂做邉掃一道以
　　為外䕶可免水長捜刷之患兩日来上水壩根漸
　　次停淤下水業已澄清甚為稳固其新河上下臣
　　欽遵前奉
諭㫖息心細視查新河迤上大溜自玉皇閣掃工尾循
　　流而下趋入新河由周家荘一帶直達中泓並未
　　傍趋偏注形勢頗為暢順至新河内􁚘勢湍急迅
　　疾奔騰仰賴
聖主洪福兩崖又加刷塌前挑河頭原寛四十丈今陸
　　續塌去三十餘丈現寛七十餘丈河身河尾原寛
　　三十五丈及三十丈不等今續續塌去二十餘丈
　　現寛五六十丈探量河底水深一丈四五尺兩崖
　　尚髙出水靣二三尺較原估刷深六七尺往後水
　　力日盛溜勢日𦂳河身日加冲刷即可與舊河一
　　律寛深其善後事宜(臣/)與道将等往来察㸔新河
　　之南即係陶荘積工離河六七十丈應将積土翻
　　築堤工一道從新壩根起直至河尾以防漫灘之
　　勢新河之北舊有縷越堤工縷堤近在河崖應聴
　　其自行塌去使河身舒展越堤離河一百四五十
　　丈至二百餘丈不等應加髙培厚並於下尾接長
　　以越作縷俾資欄禦新河頭下唇溜勢旋轉著力
　　應俟灘土塌定廂柴裹䕶以順其勢新河河尾目
　　下正在塌崖将来刷寛刷深新堤尾有應行裹䕶
　　之處隨時相機另為酌辦再清口舊有木龍七架
　　内五六七三架在新壩之下淤入土中應将各龍
　　木植刨挖折起以為将来改紥木龍之用至頭二
　　三架正對新河挑溜有力第四架已在新河口下
　　應移在二龍迤上紥做則挑溜䕶灘更有禆㿽以
　　上工程(臣/)前與大學士督臣髙晉靣加商酌意見相
　　同現即督令逐細估計核實𣲖員分投儧辦另行
　　造冊具
　題外所有陶荘新河上下循流順軌大局全定及舊
　　河壩工築竣稳固情形謹由驛
　奏報上慰
聖懐並繪圖貼説恭呈
御覽再(臣/)前經
　奏明俟新河定局壩工辦竣即行進京今接髙晉来
　　信於途中欽奉
諭㫖前往安徽查辦事件(臣/)現将一切善後工程督率
　　料理約計儹辦停妥髙晉亦可事竣来工(臣/)欽遵
　　前
㫖将河道縂督關防委員迎賫髙晉暫署即兼程進
　　京合併陳明奏入
上諭曰諸凢妥恊嘉慰覽之
　　乾隆四十二年三月初十日河道縂督薩載奏言
　　竊臣於二月二十八日酉刻接准乾隆四十二年
　　二月二十四日
　廷寄欽奉
上諭據髙晉奏㑹同薩載開放陶荘引河業于二月十
　八日将開放暢順引河功成情形専差㑹摺奏報等
　語陶荘開放引河為全河此時辦理關鍵朕心時切
　懸念髙晉等既經開放暢順自應由驛馳奏以慰厪
　懐乃僅差人賫摺此時尚未到京何以不權事體輕
　重若此至引河既經開放則舊口自應嚴宻堵禦或
　将木龍相度移置或竟度地堅築掃工俾引河永逺
　暢流以資鞏固髙晉等接奉此㫖務湏盡心籌畫相
　度機宜妥協商辦一靣𣲖熟練之員詳加指示令其
　在工料理薩載進京陛見髙晉前赴安徽查辦琨玉
　之案完竣後地方事務𦂳要仍遵前㫖不必来京可
　将此由四百里傳諭髙晉並薩載知之仍将㑹同籌
　辦情形詳悉覆奏欽此(臣/)跪讀之下惶悚靡寧伏念
　　陶荘新河甚關𦂳要時厪
宸衷(臣/)與大學士督(臣/)髙晉㑹同開放之後理應将暢
　　順情形由驛
　奏報上慰
聖懐乃差人賫進實屬不知輕重茫昧糊塗之至查該
　　處舊河兩岸估築挑水兠水壩工時髙晉與(臣/)㑹
　　同察㸔并與道将等復加籌酌河不兩行與其尚
　　㽞舊口旁洩不若一律堵閉使水無分注更屬有
　　裨因即上𦂳儧築留口門寛一十餘丈於新河開
　　放後(臣/)即督令星夜儧辦于二十四日堵閉斷流
　　(臣/)復上下審視全河大溜盡趋新河業将循流順
　　軌大局全定及籌辦善後事宜於二十八日巳刻
　　由驛奏䝉
聖鑒今欽奉
諭㫖引河既經開放則舊口自應嚴宻堵禦俾引河永
　　逺暢流以資鞏固仰見
睿謨廣運智炳㡬先於千里外之情形早蒙
聖明洞燭
訓示周詳(臣/)與在工道将等無不心悦誠服所有善後
　　工程業已辦有端緒(臣/)現在派委河庫道李奉翰
　　淮揚道松齡副将徐建功叅将李永吉等督率㕔
　　營上𦂳儧辦可無遲悞至縂河闗防原奉
諭㫖交髙晉暫署今髙晉正在安徽查辦事件距工稍
　　逺因即交與河庫道李奉翰暫行䕶理俟髙晉事
　　竣来工即行轉送接署除扎㑹督臣髙晉外(臣/)即
　　于二十九日自清江浦起身兼程北上奏入報
聞
　　乾隆四十二年三月十二日河道縂督薩載奏言
　　竊臣於二月三十日桃源途次准兵部火票逓到
　　本月十八日(臣/)與大學士督臣髙晉㑹
　奏陶荘引河開放成功一摺奉
御批何不具一圖来餘有㫖諭欽此摺内與其留此河
　　泓旁洩不若一律估築使水無分注句上奉
硃批甚是欽此又於河神黙祐新河内大溜暢注句上
　　奉
硃批以手加額覽之此處不應立廟以酬
神貺乎欽此又㑹
　奏勘辦通湖引河情形一摺奉
硃批陶荘改流則無倒漾之患此皆其餘事但當謹防
　舊河口為要又老黄壩更要𦂳慎之欽此並接准乾
　　隆四十二年二月二十六日
　廷寄欽奉
上諭據髙晉等奏報陶荘引河開放成功大溜暢注情
　形一摺覽奏深為欣慰已於摺内批示並明降諭㫖
　将薩載交部議叙矣陶荘開挑引河為治黄一大闗
　鍵今開放之後新河内大溜暢注衝刷寛深形勢甚
　順從此清黄分流直至周家荘滙歸東注清口可免倒
　灌之虞實為一勞永逸非神黙祐不能成此鉅功自
　應於該處立廟以酬
神貺又另摺内所稱通湖引河勘辦情形此皆其餘事
　惟當謹防舊河口最為闗係重大又老黄壩工程尤
　關𦂳要更宜悉心詳慎防䕶以期永逺鞏固至摺内
　稱原估挑水壩工計長七十七丈其餘河靣僅有二
　十七丈與其留此河泓旁洩不若一律估築使水無
　分注則全河溜勢自必盡歸新河雖所用工料加增
　銀八千餘兩於要工更為有裨等語所奏甚合機宜
　自應如此辦理其舊河内未築壩工據稱旬日内可
　儧堵告竣現在曾否已經堵築畢工並着上𦂳妥辦
　至現在河身挑寛若干及河流暢注之處自應繪畫
　全圖貼説註明以便省覧何以伊等見未及此着傳
　諭髙晉薩載速即詳晰繪圖貼説並将工所立廟及
　老黄壩工程如何防䕶之處迅速據實覆奏将此由
　四百里諭令知之欽此仰見
聖主慎重壩工諄諄訓誡并報功崇祀以酬
　神貺至意伏查舊河口壩工堵築斷流之後(臣/)恐水
　　長捜刷又經添做邉埽以為外䕶甚為稳固其老
　　黄壩工誠如
訓諭尤闗𦂳要(臣/)前此往来查勘新河北岸舊有縷越
　　堤工應行分别加倍髙厚陶荘積土之外亦應添
　　築新堤以防外灘漫水其南岸木龍後
御樁亭一帶老堤直至新口舊西壩止均屬髙厚外灘
　　甚寛現在髙出水面四五尺不等並有木龍挑䕶
　　東首河灘今春舊河口築壩時(臣/)相度形勢即於
　　灘上斜築攔水堤一道長一百四十丈接連舊河
　　口壩頭俾資攔禦以上善後各工先經(臣/)與督臣
　　髙晉靣加商定𣲖員分投儧辦隨於二月二十八
　　日繪圖貼説同新河刷塌寛深情形繕摺由驛奏
　　蒙
聖鑒兹欽奉
諭㫖訓示(臣/)現又扎飭道将㕔營将堤壩工程悉心加
　　意防䕶並将現辦堤工上𦂳儧築完竣務期一律
　　鞏固以仰副
聖懐至建廟地基擬在新河頭舊河口適中地方建立
　　該處現在接築新堤應俟築竣容(臣/)與髙晉再加
　　相度遵
㫖建立奏入
上諭曰覽汝不日即面㑹一切再細講
　　乾隆四十二年三月十三日河道縂督薩載奏言
　　竊臣於本月初三日行至山東郯城縣十里舖地
　　方接准乾隆四十二年二月三十日
　廷寄欽奉
上諭據髙晉接奉諭㫖由驛覆奏陶莊引河開放情形
　并住滁州確查琨玉有無虧空各縁由一摺均於摺
　内批示矣此次開放新河并堵築舊河為全河一大
　關鍵自應繪圖貼説方能瞭如指掌何以髙晉等縂
　不具圖呈覽實屬疎忽至摺内所稱河無兩行原擬
　估做挑水兠水壩與其留此河靣任其分流不若一
　律估築堵閉所奏甚是正與朕前降諭㫖相合但所
　稱僅存上口七丈下口五丈薩載現在住工督辦旬
　日内亦可完竣等語此時曾否竣工向来河工習氣
　如上口七丈雖經堵閉其下口五丈内必尚留罅隙
　使餘水仍得走洩以為日後做工冒銷地歩着傳諭
　髙晉薩載等於堵閉時務湏悉心講求設法籌築厚
　實堅固無使㸃滴不漏方保無虞不可輕信河員飾
　詞完局仍一靣詳晰繪圖貼説具奏俟薩載辦竣後
　来京時再為按圖指示善後保固各事宜将此由四
　百里傳諭知之欽此(臣/)跪讀之下惶恐無地伏念陶
　荘引河上勤
睿慮二月十五日開放之後理應繪圖貼説進呈
御覽乃竟見未及此以致重厪
天心實屬疎忽之至查舊河清黄界壩計寛九丈二月
　　十八日大學士督臣髙晉自工起身時原存上口
　　七丈下口五丈口門既窄水勢愈𦂳臣因堵築合
　　龍若稍留罅隙除水仍得走洩闗係非細當經悉
　　心講求日夜住工督率道将㕔營慎重辦理接剩
　　口門三丈两邉復進埽箇層層廂壓到底仰賴
聖主洪福于二十四日平安合龍其時口門下水離壩
　　三四丈外間有翻花黄水(臣/)又督令實力追壓上
　　加厚土旋即閉氣并恐水長捜刷復加做邉埽以
　　為外䕶(臣/)上下察㸔壩外水已澄清壩内用竿
　　試探業經停淤甚為稳固可保無虞當於二十八
　　日繪圖貼説由驛奏蒙
聖鑒(臣/)初任河工事事務求實際况堵築舊河實為全
　　局一大關鍵斷不敢輕信人言草率完局上負
聖恩今(臣/)遵
㫖進京
陛見一切善後保固事宜更得跪聆
聖訓有所遵循感戴
鴻慈㿽無涯矣奏入報
聞
　　乾隆四十二年四月二十八日兩江縂督髙晉河
　　道縂督薩載奏言竊(臣/)薩載于三月十六日
陛見時靣奉
諭㫖清河界壩上首應加築壩工一道以為重門保障
　　其頭架木龍之上應添紥木龍一架
命将
御筆圈㸃記出原圖帶回㑹勘
　奏辦兹(臣/)薩載于四月初六日馳回清口(臣/)髙晉先
　　自安徽来至公所隨即遵
㫖㑹同察勘上下審度查陶荘新河功成之後一月以
　　来日見寛深現在河頭已寛有九十餘丈河身河
　　尾寛有五六十丈至七十餘丈不等水深一丈八
　　九尺至二丈五六尺形勢暢順其舊河内清黄界
　　壩邉埽外沙停淤淺處從前水深三丈四丈者今
　　則量水深二丈一二尺及一丈三四尺不等現在
　　壩工甚為稳固但将来伏秋大汛水勢加長盛如
聖訓應加築壩工一道以為重門保障更可放心(臣/)等
　　遵照
御筆㸃示在於新河頭下唇起至第三架木龍迤上止斜
　　建壩工一道長一百三十丈頂寛五丈若将該壩全
　　用柴料築做需費較多(臣/)等復加酌議臨黄一靣
　　廂做埽工靠裏用土填築即使伏秋大汛黄水長
　　發亦堪抵禦並于南首壩頭起至老堤止河灘寛
　　一百三十丈一律接築土堤以防水漫庶資攔禦
　　核計土方工料共需銀一萬八千餘兩其南岸頭
　　架木龍迤上
御筆圏示之處再添木龍一架(臣/)等詳細㑹勘於桃溜
　　䕶灘情形實有裨㿽查第三架舊木龍迤上現在
　　遵
㫖添築壩工該架木龍係在壩工之内應行起拆移於
　　頭龍迤上紥做至五六七三架淤入土内舊木龍
　　業将木植斥起存俟新河兩崖塌定再為相度情
　　形請
㫖建紥所有清黄界壩上首加築壩工一道及頭龍迤
　　上添紥木龍一架臣等現已督令上𦂳集夫備料
　　即于四月初十日興工迅速儹辦務於迅前完竣
　　以期上慰
聖懐謹另繪新圖同
御筆圏㸃原圖一併恭呈
御覽至前
　奏善後各工内新河南岸堤工一道業經辦竣新河
　　北岸加培接長之堤亦已辦有八分工程新河頭
　　下唇接做壩臺廂柴裹䕶叚落現亦次第儹辦再
　　(臣/)薩載前奉
諭㫖查明從前兩次挑挖陶荘引河寛深丈尺及因何
　　未成原委容(臣/)詳查案卷另行具
　奏至應建
　河神廟宇現飭酌擬估計再行繪圖進
　呈恭侯
欽定合併聲明奏入
上諭曰諸几皆妥知道了
　　謹按大河自南行入淮後清黄交㑹之地闗鍵最
　　　為𦂳要盖迤南則逼近清口倒灌堪虞迤北則清
　　　水暢流刷沙有力自前明嘉靖之初三義口就淤
　　　而可㿽南徙我
　　朝康熙年間
聖祖仁皇帝洞燭㡬先
親臨閲視
詔司河諸臣開陶荘引渠而以逼近舊河分流勢緩　迨
　　　我
　皇上睿謨廣運
　指授機宜于積土之北挑挖新渠並按圖
　垂示酌定河頭直迎大溜河臣等始行禀承
　智畧迅速奏功且於舊口則嚴宻堵塞不使分流於新
　　　河則添築堤工以資保障而凡增木龍切灘靣展
　　　寛河身填實壩腹諸務無不
　睿算周詳勘酌盡善是以雙流循軌交齊有成漕運往
　　　来安如枕席為億萬載無疆之利㿽要皆本
聖心之誠敬以為貫通感格者矣
　
　
　
　
　
　
　
　
　
　
　
　
　
　
欽定南巡盛典卷四十五
　欽定四庫全書
　欽定南巡盛典卷四十六
　　河防
　　　乾隆四十二年五月十八日河道總督薩載奏言
　　　竊(臣/)前月在京時軍機處傳奉
　諭㫖令將從前開挑陶荘引河寛深丈尺及因何未成原
　　　委查明具奏(臣/)回任後詳查案卷并考之河防志
　　　書康熙三十八年三月
聖祖仁皇帝南巡
閲視河工
詔開陶荘引河一道引黄北注又於南岸標立
御樁令築挑水大壩逼溜北行以除倒灌之患着落原任
　　　總河董安國原任河道馮佑挑築因開放過早旋
　　　即淤塞三十九年三月
欽差刑部侍郎常綬員外郎費掦古查勘河務仍
命大挑陶莊引河長七百八十丈寛三十丈深一丈三尺
　　南岸加築挑水大壩長四十一丈寛十丈交與兵
　　部尚書范承勲左都御史董訥督挑用銀二萬三
　　千餘兩於四十年七月經前河臣張鵬翮開放是
　　年黄水消落引河中段淤墊左都御史李柟題請
　　加濬寛深經河(臣/)張鵬翮飭挖新淤六百二十餘
　　丈又將引河南岸積土運至北岸於積土之下加
　　挑新河五百九十餘丈共用銀三萬餘兩彼時黄
　　河藉以分流水緩沙停勢所不免五十一五十三
　　兩年復經前河(臣/)趙世顯兩次疏濬屢挑屢塞至
　　雍正八年北岸長出淤灘遂致大溜南趨全由故
　　道乾隆四年五月大學士伯鄂爾泰欽承
簡命查勘河務事宜奏挑陶莊引河其時挑水壩尚存
　　舊引河乆已全淤河身隱約可辨訪問舊日河員
　　前此不成之故由於河身太長河形稍曲河流未
　　審而放水過急所致遂有河頭若不迎溜河尾若
　　不順流開放若不及時三者有一於此無能成河
　　之議請於舊河頭之東迎溜處定為河頭東北直
　　下河尾正對惠濟祠挑長四百六十餘丈寛三十
　　丈深一丈三尺并於南岸接築挑水大壩奉
㫖准行前河臣髙斌正在興辦適大水驟至不及趕挑
　奏明俟秋汛後相機辦理迨汛水消退察㸔沙灘停
　　淤形勢較前低窪恐水長易漫引河難望成功奏
　　請於南岸
御壩一帶建設木龍數架以資挑溜北趨毋庸再挑引
　　河前議於是中止此從前辦而未成議而未辦之
　　原委也茲(臣/)悉心查核並體察前此屢挑未成之
　　故皆由逼近舊河分流勢緩易致停淤此次仰䝉
聖訓指授機宜在於積土以北開挑並將舊河築壩堵
　　塞使河不兩行引溜北趨盡歸新河暢流東注是皆
　　上頼
聖主睿謨廣運始獲成功者也再(臣/)衙門逺年册檔霉
　　爛不全是以撿採河防志書以資考證彚叙各原
　　案抄送軍機處備查奏入報
聞
　　同日兩江總督髙晉河道總督薩載奏言竊照陶
　　莊開挑新河一道仰䝉我
皇上厪念淮黄闗鍵
指授機宜不惜多費帑金惟期有利民生河道始則按
　　圖
垂示親定河頭以迎大溜並令一律挑挖寛深俾得易
　　於趨注繼又
命俟桃汛水長之時擇吉相機開放並以河不兩行
諭將舊口嚴宻堵禦務使水無分洩全走新河直逹周
　　家莊㑹歸東注凡茲
睿畧宏深
聖裁獨斷諄諄
訓示至再至三臣等敬謹遵循督率辦理放水之日黄
　　流暢注頃刻成河在工文武官民懽聲雷動莫不
　　　感頌我
　皇上聖敬格
天百神効職所致(臣/)薩載進京
　陛見復䝉
　聖主靣示善後保固事宜應行加築壩工以為重門保
　　　障添紥木龍以資挑溜䕶崖
　宸慮周詳益加慎重現已欽遵趕辦尅日告成至於崇
　　　祀報功
　勅建河神廟宇(臣/)等約估需銀三千餘兩現在集料鳩
　　　工謹繪廟圖貼説并繕清單進
　　呈恭候
　欽定伏念我
　皇上至仁如
天大智如神維茲新河之成事事皆由
　廟算(臣/)等恪恭將事幸覩成功惟有恭懇
　御製鴻文頒發勒石俾豐碑之屹峙曕
睿藻之輝煌共仰
聖謨昭垂千古並乞
御賜匾額對聨用酬靈貺益隆
盛世懷柔之典永荷
　河神効順之庥臣等不勝踴躍忻幸奏入
上諭曰知道了俟書成頒去
　　乾隆四十二年六月十四日河道總督薩載奏言
　　竊(臣/)前月㑹奏陶莊新河迤上添築壩工摺内聲
　　明從前兩次挑挖陶莊引河原委詳查案卷另行
　　具奏句上奉
御批並當查古有在陶莊迤北河流之事否或自宋明
　以來即流陶莊以南之處詳悉查明以便作記也欽
　　此查康熙三十八年以來挑挖陶莊引河原委業
　　經繕摺
　奏明茲䝉
諭㫖令查前古河流之處(臣/)復委員檢查書籍三代時
　　河未南行自漢以後屢見入淮旋經塞治仍由北
　　行入海惟至宋紹熙五年即金章宗明昌五年是
　　嵗河徙陽武而東分為二派一由北清河入海一
　　由南清河入淮是為黄河南行入淮之始明宏治
　　六年築斷黄陵岡河全南行北派流絶正徳四年
　　河决曹縣楊家口直抵豐沛自汴城下徐州經邳
　　宿至桃源自桃源三義鎮入口由毛家嘴繞清河
　　縣舊治後大河口㑹淮流謂之老黄河按入三義口
　　出清河縣舊治後㑹淮係在陶莊迤北嘉靖初年
　　三義口淤塞河流南徙出清河縣舊治前與淮水
　　交㑹於小清口按小清口即今淮水所出之清口
　　係在陶莊以南除條晰摘叙另繕清摺恭呈
御覽奏入
上諭曰朕之陶莊新河碑語大槩弗錯知道了
　　同日河道總督薩載奏言竊照陶莊新河迤上欽
　　奉
諭㫖加築壩工一道經(臣/)等㑹勘興辦並將做過工程
　　分數先後恭摺奏
聞茲查該處壩工原估臨黄一靣廂做埽工靠裏用土
　　填築開工以來土埽同時並舉臣督率道將等查
　　催儧做仰頼
皇上洪福天氣連晴人夫踴躍業於五月十五日廂築
　　完竣計長一百三十丈頂寛五丈内臨黄埽工寛
　　二丈裏靣土工頂寛三丈底寛十二丈(臣/)逐段量
　　騐均係照估築做如式堅實新河下首得此重門
　　保障往後大汛經臨抵禦有資實可放心至新壩
　　南首壩頭起至老堤止灘上接築土堤亦已儧趕
　　完工尚無草率虚鬆諸弊再南岸頭架木龍迤上
御筆圏示添紥木龍一架(臣/)等
　奏請將應行啟拆之第三架舊木龍移建目下已經
　　拆起改紥有六七分工程查該處溜勢從前𦂳靠
　　南岸前月興紥木龍時即已逐漸挑動此時雖未
　　紥竣而大溜業已直逼中泓實為得力仰見
聖明指授機宜無逺弗照凡在工人員莫不中心欽服
　　奏入報
聞
　　乾隆四十二年七月十七日河道總督薩載奏言
　　竊(臣/)於本年五月二十三日
　奏報陶莊新河迤上加築順黄壩工完竣一摺奉到
硃批欣慰覽之欽此於摺内南岸頭架木龍迤上
御筆圏示添紥木龍一架此時雖未紥竣而大溜業已
　　直逼中泓句上奉
硃批具一圖來㸔欽此伏查外河頭架木龍迤上仰䝉
聖明指示添紥木龍一架於六月初旬紥辦完竣(臣/)親
　　往勘騐該處溜勢直逼中泓挑溜實為得力當於
　　本月十二日㑹摺
　奏報所有該處溜勢情形謹㑹同大學士督(臣/)髙晉
　　遵
㫖繪圖進
　呈奏入報
聞
　　同日兩江總督髙晉河道總督薩載奏言外河南
　　岸莭年以來舊存大小木龍共有七架上年冬間
　　挑挖陶莊新河之後在於第四架木龍處築做清
　　黄界壩一道各架木龍上下間隔當於本年二月
　　二十八日㑹摺
　奏明五六七三架在新壩之下淤入土中應將各架
　　木植刨挖拆起以為將來改紥木龍之用頭二三
　　三架正對新河第四架已在新河口下應移在二
　　龍迤上紥做迨後臣薩載進京
陛見靣奉
諭㫖於頭架木龍之上添紥木龍一架回任後即欽遵
御筆圏示處所將第三架拆起舊木如式添建長五十
　　丈於紥竣後恭摺奏
聞茲查新添木龍之下舊有頭架木龍現尚堅整無須
　　移動其龍尾起至二木龍頭空檔長一百餘丈相
　　距較逺挑溜恐難得力是以二月内臣等
　奏請在於中間再添一架仰䝉
允准今自紥成新木龍以來大溜均已挑入中泓舊有
　　頭架木龍又屬得力臣等相度形勢復加商酌舊
　　二木龍原長三十丈正屆拆紥之年只須將該架
　　移上二十丈再於龍尾加長二十丈共長五十丈
　　陞闗往河心稍挺即資挑溜䕶灘臣等商定後即
　　令趕𦂳紥做業已辦有五分工程順黄壩南首一
　　帶已長新淤著有成效所有二月内
　奏請二龍迤上添紥之一架無庸再辦其陶莊新河
　　内南岸河崖自峙家莊對岸起至河尾一帶共長
　　三百四十一丈因灘土逼近新堤春間用木筏攩
　　䕶現在均屬平穩溜往北趨北岸日見塌坂灘崖
　　陡立惟是該處河靣現寛七八十丈及九十丈不
　　等前紥木筏窄小恐於挑溜不甚得力(臣/)等往來
　　商酌若於峙家莊對岸處將拆存舊木添紥三十
　　丈長木龍一架又於下首再添二十丈長木龍二
　　架分段安設以資挑溜直刷北岸而南岸河崖亦
　　可永資保䕶實有禆益奏入
上諭曰甚好已於圖内批示矣又
諭曰應改木龍甚好
　　乾隆四十二年七月十八日兩江總督髙晉河道
　　總督薩載奏言(臣/)等在清口工次接准乾隆四十
　　二年七月初四日
　廷寄欽奉
上諭前據薩載奏陶莊新河溜勢湍急河頭河身河尾
　現加寛濶形勢較前更為暢順等語具奏於六月十
　二日奏到距今二十餘日未據續奏現在伏汛甫過
　已當秋汛之期黄水自較前加長不知近日新河溜
　勢若何能否暢流無滯以及清口出水是否暢出有
　力足資禦黄朕心深為厪念著傳諭薩載即將該處
　實在情形迅速由驛覆奏以慰懸注此㫖著由五百
　里發往并諭髙晉知之欽此(臣/)等跪讀之下仰見我
皇上厪念河防
垂詢殷切曷勝欣感伏查陶莊新河前經(臣/)薩載於六
　　月十二日將溜勢暢順情形恭摺具
　奏嗣又時刻留心察看南岸河崖自峙家莊對岸起
　　至河尾一帶共長三百四十一丈因灘土逼近新
　　堤春間用木筏攩䕶均屬平穩溜往北趨北岸日
　　見塌坂甚為有益祗以該處河靣現寛七八十丈
　　至九十丈不等前紥木筏窄小恐於挑溜不甚得
　　力(臣/)等往返商酌將拆存舊木添紥木龍三架分
　　段安設庻資挑溜直刷北岸則南岸更可永資保
　　䕶啇定後並將
欽定添建木龍挑溜得力情形及各工平穩縁由於六
　　月二十七日繕摺繪圖恭呈
御覽仰邀
聖鑒(臣/)髙晉於六月二十六日自省起程來工防汛經
　　淮掦各㕔一路查勘工程於七月初三日抵清口
　　復㑹同(臣/)薩載親赴陶莊新河上下查勘該河溜
　　勢直趨北岸暢流無滯峙家莊對岸擬紥之木龍
　　現已興工察勘形勢較木筏更屬得力現在北岸
　　灘崖日見刷塌測量河靣寛自七十餘丈至八九
　　十丈不等深自二丈三尺至二丈七尺伏秋之交
　　黄河水勢雖較前加長而新河暢順情形與臣等
　　前
　奏無異原築之清黄界壩及添築之順黄壩工均甚
　　穩固實可放心清口口門現寛四十五丈溜勢奔
　　騰暢出有力抵黄直至彭家馬頭迤下㑹歸東注
　　入海上游徐城誌樁存長水一丈一尺六寸既有
　　徐州迤上北岸之蘇家山南岸之毛城舖各壩分
　　洩不致盛漲黄河循軌下注上下運河水勢有長
　　有消黄運湖河各工仰頼
聖主洪福伏汛已慶安瀾(臣/)等現在繕摺專差賫
　奏此後秋汛為日正長(臣/)等惟有督率道將㕔營上
　　下巡㸔䇿應如黄河水勢再長尚有邳睢㕔屬之
　　峯山閘桃源㕔屬之祥符閘均係分洩異漲之路
　　可備開放如洪湖水勢加長清口東西壩尚可酌
　　量拆展總期察㸔情形因時籌酌相機辦理隨時
　　奏
聞以仰副
聖主慎重河防之至意奏入報
聞
　　乾隆四十二年十一月初七日兩江總督髙晉河
　　道總督薩載奏言竊(臣/)等前奏陶莊新河情形及
　　舊河三架木龍之下請添木龍一架以資挑䕶縁
　　由一摺由五百里馬遞發回奉到
硃批覽奏俱悉如所議行餘有㫖諭欽此摺内抽挑寛
　　深溝槽臨河酌留土格俟來年水長放溜句上奉
硃批此計甚好欽此又添紥木龍一架句上奉
硃批是欽此並接准
　廷寄欽奉
上諭據薩載奏黄運河湖情形一摺已於摺内批示及
　閲進到新舊兩圖舊圖順黄壩外已有停淤故大溜
　趨北及閲新繪之圖則河流直抵壩根嫩灘所存無
　幾自係河勢向南畧逼刷去停淤前此朕命添築順
　黄壩薩載在京時意尚以為可以不辦朕為之詳悉
　指示始遵照辦理就現在情形而論若非此壩為重
　門保障河流之南逼者不且直到攔黄壩根乎又閲
　新圖河北岸長有嫩淤一帶北淤則流必南趨乃一
　定之理因於其處用硃筆標記急宜將此一帶嫩灘
　切去使其不復停淤則南岸所添之木龍挑溜自更
　得力河流必日漸北趨不復搜刷壩根新河正溜亦
　益當暢順實為目下最要機宜著傳諭髙晉薩載及
　此時即速實力遵辦以期妥善仍將辦後情形迅速
　覆奏著將硃批兩圖發往由五百里傳諭知之欽此
　　(臣/)等跪讀數四仰見我
皇上聖明逺照洞矚情形
訓示周詳無微不至臣等感激服膺更知有所遵循伏
　　查陶莊新河前於伏秋汛水盛長時溜走中泓南
　　岸順黄壩外係屬迴溜水淺沙停長有淤灘保䕶
　　壩根甚為有益迨汛水消落後溜勢直趨順黄壩
　　工邉埽不時坐蟄雖經搶䕶平穩而南岸淤灘漸
　　次刷去以致北岸長有嫩灘誠如
聖諭由於河勢向南畧逼之故今春幸䝉
皇上指示機宜添此順黄壩以為重門保障不然河流
　　南逼勢必直至攔黄壩根則舊河一錢壩工關係更
　　重是皆仰頼
聖主智炳幾先早已度料及此臣等與在工文武各員
　　莫不共深欽服今北岸新長淤灘實屬急應挑切
　　之工(臣/)等現在凜遵
諭㫖督率趕辦惟測量該處淤灘計長三百九十餘丈
　　半係嫩淤挑挖難以着定且嫩灘旋切旋淤恐難
　　盡刷臣等再四思維往返札商一靣應將淤灘設
　　法挑切一靣於裏身再抽挑引渠一道存留埂界
　　河頭酌築土格俟來年汛水長發時與下截溝槽
　　一併開放引溜北趨滙歸新河並將南岸現擬添
　　紥木龍一架趕𦂳辦理將陞闗挺入河心使之挑
　　溜得力則北岸淤灘自可刷去而南岸順黄壩外
　　亦可望其漸次停淤以資外䕶新河正溜亦必更
　　加暢順(臣/)等惟有凜遵
聖訓實力妥籌相機修防以期仰慰
聖懷所有(臣/)等遵
㫖籌辦情形謹繕摺由驛覆
　奏並於奉
發原圖内再行粘簽恭呈
御覽伏乞
皇上睿鑒訓示再順黄壩邉埽前經隨時廂壓直至老
　　土迄今匝月並無續蟄甚為穩固其新河内水行
　　迅速溜勢暢順合併陳明奏入
上諭曰覽奏稍慰如所議行
　　乾隆四十三年二月二十八日大學士兩江總督
　　髙晉河東河道總督姚立徳奏言竊(臣/)髙晉在京
陛見面奉
聖訓以山東獨山等湖近年收水較小
命於回任之便順道查勘並將乾隆四十年九月内㑹
　　勘議奏原摺原圖
發㸔(臣/)髙晉遵於二月十三日行抵汶上與(臣/)姚立徳
　　㑹晤即由彼取道南往同赴獨山湖遍加㸔視查
　　該湖周圍六十五里收蓄汶水濟運本為東省第
　　一水櫃由永定永安永泰三斗門收水入湖從金
　　線利運二單閘出水入運向年原定收水九尺七
　　八寸迨乾隆四十年九月内臣髙晉奉
命到東㑹同(臣/)姚立徳勘明議定應以收水一丈一尺
　　為凖方足濟運並請將臨湖一帶單薄堤埝分别
　　修整以禦風浪奏䝉
聖鑒俞允四十一年冬間臣姚立徳即率同運河道章
　　輅照估辦理完竣屆期收水一丈一尺是年南北
　　運河水勢充足甚為有益上年因夏秋兩澤希少
　　汶水來源甚弱重運過後湖中僅存底水八尺經
　　(臣/)姚立徳督飭該道將臨汶各州縣山泉逐一疏
　　濬又將汶河淤淺之處製用刮板疏出河泓並將
　　汶上寜陽二縣原由魯溝入汶之濼澢等十二泉
　　設法疏導使之由春秋壩南流合馬莊一泉同入
　　獨山湖以廣來源自冬徂春百計經營三月有餘
　　得以加收水二尺二寸今(臣/)等查騐誌樁連底水
　　共存一丈零二寸雖與定誌尚少八寸而較之向
　　年所收九尺七八寸則已加收數寸湖面現髙運
　　河水靣四五尺不等本年重運經臨次第宣洩亦
　　敷應用惟是泉源之大小全在雨水之多寡若遇
　　雨水稀少之年汶水長發較弱泉源同一微細似
　　不足恃今䝉
皇上厪念諸湖儲蓄復
命(臣/)髙晉㑹勘臣等率同道㕔等詳加勘籌悉心講論
　　必須籌一永資利頼之方庻免終嵗經營之患而
　　獨山一湖捨收蓄汶水之外别無良䇿祗以汶水
　　發於伏秋來時甚驟消落亦速水小之年不及多
　　收盖由各斗門較窄之故今量永定斗門現寛一
　　丈八尺進水尚利應仍其舊永安永泰二斗門各
　　止寛一丈石底亦髙七寸進水較少(臣/)等酌議應
　　將該二處斗門各添磯心改為二孔每孔寛一丈
　　八尺落低七寸與永定斗門尺寸相同統計三處
　　進水口門共有九丈較之原寛丈尺已増倍餘並
　　將引渠一律挑寛俾汶水隨長可以隨時多收但
　　念伏秋水性渾濁斗門進水既多流入湖中難免
　　淤墊又不可不慮及於此查三斗門以内相距湖
　　心本逺臨汶灘上低窪之處甚多儘可納於金線
　　閘後至徐家莊湖坡之上舊有攔水停淤土埂一
　　道年乆風浪撞刷僅存基址既不能攔水更且不
　　能停淤今(臣/)等擬將此一帶土埂培築髙厚並於
　　引渠臨湖之處各建斗門一座遇伏秋收蓄汶水
　　之時先將臨湖斗門下板闗攔將汶水收入灘上
　　低窪處所俟其澄清即將臨湖斗門全啟使之灌
　　入湖中其引渠並窪處所澄之淤仍於每年冬底
　　勘明挑挖疏治將挑起淤土或帮培子堰或移放
　　逺處以免淤積有礙入湖水道至沿湖圏堤所修
　　石工現俱整齊季家路以東民堰亦經土民上年
　　借帑一律修築石戧自可無虞風浪汕刷惟孫村
　　吳家坑觀音嘴等處草工四段共長三百五十丈
　　每年尚需修做若改砌碎石坦坡既可省嵗修之
　　繁更可一律穩固以上各工臣等按照漕規確估
　　計需銀二萬一千餘兩費所當費實為一勞永逸
　　之舉如䝉
俞允(臣/)姚立徳即咨撥司庫銀兩遴派熟練工員於汛
　　水未發之前妥速趕辦完竣以備乗時收蓄為來
　　年濟運之計臣等復自濟寜至韓莊一路查勘東
　　岸之馬埸湖現在水深五尺九寸獨山湖現深六
　　尺八寸西岸之南陽昭陽二湖現深三尺至五尺二
　　寸不等計本年蓄水均尚充裕微山湖水深一丈
　　二尺較定誌則更多一尺現已開放濟運足資接
　　濟均可仰慰
聖懷奏入
上諭曰即當速行妥辦又
諭曰所奏是
　　乾隆四十三年三月二十一日兩江總督髙晉河
　　道總督薩載奏言竊照中河㕔屬楊家莊運口為
　　漕艘往來要津自上年開挖陶莊新河黄流全趨
　　北岸河尾逼近口門適當迴溜每易淤淺渡黄漕
　　船行至李家莊溯流挽運方能入楊莊運口而鹽
　　閘又相近運口未免吸溜倒灌是該處口門形勢
　　既與從前不同自應另為改易本年正月内臣髙
　　晉在京將前項情形面
　奏請將楊家莊運口移於下游李家莊地方並將鹽
　　河閘及頭二三草壩一併改移俾形勢就下使清
　　黄三道並行滙黄入海繪圖貼説恭呈
御覽仰䝉
聖鑒以事屬應行
命即照辦茲(臣/)髙晉
陛辭回南於二月二十五日抵清口接印後即㑹同臣
　　薩載前往該處督率道將㕔營上下相度口門一
　　帶既不便使之髙仰亦不宜過於窪下髙則不能
　　出水窪則勢若建瓴又恐洩水太過有礙運行今
　　較量地勢髙下在於舊鹽壩以東四十丈處估挑
　　河身一道長一千一百九十餘丈直至李家莊出
　　口仍築頭二三草壩以為收束則中河清水㑹黄
　　東注形勢較順其河身挑起之土即以築做兩岸
　　縴堤亦屬便易至東岸鹽河石閘一座為運行葦
　　左營蕩柴及淮北鹽船出入門户毎年夏秋中河
　　水長則開放鹽閘將有餘之水分入鹽河以濟鹽
　　柴運行冬春水小時則下板堵閉以資收蓄亦為
　　最要之闗鍵今中河運口既經改建則鹽河石閘
　　改設之處並須位置得宜茲公同籌酌在於新挑
　　河七百八十丈處所斜挑倒勾引河長二百十丈
　　以逹鹽河於引河上口築做鉗口草壩下口建設
　　石閘較之從前逺近髙下之勢亦甚寛展相宜核
　　計移建運口挑河築壩改設閘座等工共估需工
　　料銀六萬九千八百餘兩即在河庫所存銀内動
　　用毋庸另請錢糧查挑河築壩工程兩月内即可
　　完竣惟移建石閘必須曬晾乾透灰漿膠固方可
　　放水毎年鹽柴船隻於糧船過完五月内即須儹
　　運該處閘座自應拆舊建新以免多費臣等復加
　　籌酌鹽壩以東所估新河若此時動工挑挖趕漕
　　船回空時即可開放通行但移建鹽河新閘一時
　　難以趕辦查該處舊閘共有二十一層牆髙二丈
　　五尺從前水大之年閘牆出水七八層計髙九尺
　　餘寸所有上截閘牆酌量先行起拆六層建造新
　　閘底盤仍由舊閘下截量加柴土填平以濟今嵗
　　鹽柴運行迨冬間船隻過竣再將舊閘下截石料
　　拆起移做新閘上截全行修整俟通閘乾透然後
　　放水閘座既可經乆而漕運鹽柴均可無悮從此
　　清黄三道滙黄入海與全河形勢更為順利矣再
　　外河順黄攔黄兩壩中間空檔臣髙晉遵即傳
㫖(臣/)薩載一律填平現在委員勘估妥辦又具
　題報銷案内所繪之圖未確今亦遵
㫖於現繪圖内更正合併聲明奏入
上諭曰諸凡皆妥欣慰覽之河口既改
　大王廟或移或新建何未言及
　
　
　
　
　
　
　
　
　
　
　
　
欽定南巡盛典卷四十六
欽定四庫全書
欽定南巡盛典卷四十七目錄
　河防(十/三)
欽定四庫全書
欽定南巡盛典卷四十七
　河防
　　乾隆四十三年五月初七日河道總督薩載奏言
　　竊臣於本月十七日
　奏覆黄水並未入運及髙家馬頭現在情形一摺兹
　　於二十五日奉到
硃批已有㫖了欽此摺内黄河改從陶荘繞北下注句
　　上奉
硃批幸而改流不然此番必致入運矣欽此又亦未漾
　　至恵濟祠句上奉
硃批慰欽此並接到乾隆四十三年四月二十二日
　廷寄欽奉
上諭據薩載奏黄河改從陶莊繞北下注向東直趨
　距清口東西壩已逺是此番雖遇連日東北大風
　黄水不過抵至桞園頭而止不但未曾入運亦未漾
　至恵濟祠地方等語覧奏稍為慰懐若非前年諭令
　疏挑新河俾黄河正溜繞北東注此番東北大風黄
　水不但倒漾且必致入運是先事預籌已有成效矣
　至所稱目下出口之水尚未暢達僅能刷出河泓所
　長嫩沙未能即時刷浄湏俟淮水長發暢流下注自
　可全行刷浄等語淮水長發難以預期時日恐不足
　恃現在正當重運北上不宜稍有阻滯且髙家馬頭
　一帶所長之淤及其尚嫩時加工挑挖亦易於為力
　著傳諭薩載等即遵前次發去圖内硃批㸃誌處董
　率㕔營各貟多集兵夫將嫩淤速行挖净俾河流䟽
　暢并可将挖出之土由河内船運至順黄壩根以為
　壩内填土之用即或用帑稍多亦不致如前嵗開挑
　引河之費并可令無業貧民藉資餬口亦以工代賑
　之意将此由五百里發往並諭髙晋知之欽此臣伏
　　查清黄交滙處所前遇東北大風黄水抵至桞園
　　頭因距清口已逺是以不但未曾入運亦未漾至
　　恵濟祠地方此實仰頼
聖主諭挑陶莊新河俾河流繞北東注不致倒漾之明
　　效大騐在工文武官貟莫不感頌
睿算先㡬中心悦服其髙家馬頭一帶業已刷出河泓
　　重運可以挽渡惟两旁積有嫩灘水内爬澇未見
　　著效雖俟淮水一長清水暢流自可全行刷浄但
　　水長之期遲早難定目下漕船北上攸闗𦂳要必
　　湏設法疏通以利舟行以復河道(臣/)接奉前
㫖後當将實在情形及籌辦縁由繕摺由驛具
　奏恭請
訓示一面董率道將㕔營遵照圗内
硃筆㸃誌四處派委員弁調集河兵堡夫幷僱民夫四
　　百名分段挑切帶水捞挖為得尺進尺之計幷於
　　嫩灘面上酌抽溝槽以備清水下注沖刷惟該處
　　在桞園頭一帶尚為黄水所到之地水到而沙復
　　停是以驟難見效兹復欽承
諭㫖令將嫩􁩱速行挖浄即或用帑稍多亦不致如前
　　嵗開挖引河之費幷可令無業貧民藉資餬口仰
　　見
聖訓周詳重工愛民至意(臣/)惟有恪遵
指示實力辦理斷不敢恃清水能刷稍存觀望之心亦
　　不敢因人力難施稍有惜費之見現在駐工督辦
　　加添人夫趕𦂳疏挖以冀逐漸挑除河流通順庻
　　可仰慰
聖懐奏入報
聞
　　乾隆四十四年正月十九日河道總督薩載奏言
　　本年洪澤湖清水㣲弱出口下注散漫無力仰䝉
皇上睿謨廣運
頒示河圖並奉
諭㫖清水出口以後經過恵濟祠下其對面舊黄河尚
　存清水至此不免散漫減力因用硃筆標記若於此
　築堤一道逼令清水直注庻可資刷黄之力等因欽
　　此七月内大學士督臣髙晋來工㑹同查勘維
　　時普面皆水測量
硃筆標記築堤處所水深四五尺不等恐填築土堤而
　　两面皆水難資穏固擬於西壩下老灘之上接築
　　土堤一道長一百一十七丈直至水邉使清水順
　　流東下並於新河南岸褁頭處冄接長一百五十
　　丈俾黄水直達下注於七月十四日將勘籌辦理
　　縁由會摺
　奏請
聖訓並將原圗恭
　繳嗣准
　廷寄欽奉
上諭實在形勢若何難以懸揣且照所奏辦理俟庚子
　春南巡時親臨閲視冄為定奪䓁因欽此嗣因洪澤
　　湖清水接續加長西壩下老灘普面漫水其新河
　　南岸縷堤褁頭迤下新淤亦經清水刷去所有前
　　次擬接两處堤工未經築做(臣/)往來工次隨時留
　　心察看恵濟祠下對面舊黄河身前於伏汛内黄
　　水盛漲之時蕩漾停淤自交十一月以來水勢陸
　　續消退灘土顯露直接下首老灘前奉
硃筆標記築堤處所現在灘髙水面二尺四五寸不等
　　挖探淤土已經乾老形勢較前大不相同仰見
聖主智炳㡬先
指示機宜實在有所遵循在工文武無不同深欽服目
　　下灘土雖已出水若無土堤攔禦將來伏秋水長
　　仍復漫灘與黄河之水連成一片清水究不免於
　　散漫自應乗此機㑹欽遵前奉
諭㫖即於灘面築做束水堤工一道自新西壩起直至
　　新河南岸縷堤止就灘勢髙低築髙自六尺至一
　　丈二尺不等頂寛二丈一律夯硪堅實不但清水
　　出口以後徑直暢注可無㪚漫之慮即攔黄壩外
　　添此重門又可為陶莊新河之保障(臣/)與大學士
　　督臣髙晋往返札商意見相同隨督同道将等覆
　　加籌酌逐細確估計長六百九十餘丈共需土方
　　銀四千二百餘两即趂此水小時𣲖委幹員給發
　　銀两趕𦂳築做勒限來年正月内完工以束清水
　　以資鞏固奏入報
聞
　　乾隆四十五年三月二十日两江總督薩載奏言
　　竊臣前至清口將勘過黄河情形繕摺具
　奏後并將河工諸事料理完畢即自清江轉囬恭迎
聖駕兹於初九日渡江正在儧行間接到乾隆四十五
　　年三月初八日
　廷寄欽奉
上諭據阿桂奏稱自豫省來浙經過淮徐一帶查勘陶
　莊引河两頭已寛至九十丈其中段僅寛六十餘丈
　河身雖已刷深但水勢被束不能大暢且将來伏秋
　大汛倘水來猛驟恐一時宣洩不及若將河身能通
　行開寛四十丈俾一律深通汛水便可期暢注等語
　所奏自屬應行辦理之事現在已令阿桂前往該處
　㑹同薩載查勘後即行回京薩載再來據實面奏如
　果應行辦理並速派委妥員興工挑挖務於四月内
　全行趕辦完竣約計朕回鑾經過時可以辦得㡬成
　並著薩載㨿實覆奏將此由五百里傳諭薩載並諭
　陳輝祖知之欽此仰見我
皇上念切宣防以期汛水暢注之至意(臣/)自當悉心籌
　　畫妥速辦理伏查黄河汛水長發來勢驟猛河身
　　愈寛則宣洩愈暢此亦自然之理江南黄河因限
　　於地勢較豫省黄河本窄葢自徐州起已莭莭被
　　束不僅陶荘新河一段然該河於乾隆四十一年
　　開挑時河頭只寛四十丈河身寛三十五丈挑深
　　一丈至一丈五尺不䓁自開放以來逐漸沖刷寛
　　深今河頭已寛至九十餘丈河身寛至六十餘丈
　　中泓水深二丈五六尺至三丈不等四十一二两
　　年汛水發時宣洩甚暢即偶逢盛長而上㳺两岸
　　則有毛城舖蘇家山峯山閘祥符閘亦莭莭可以
　　分洩不致因河身稍窄壅遏為患此南河現在通
　　體情形今大學士公阿桂以陶荘引河中段僅寛
　　六十餘丈恐汛水驟猛宣洩不及請将河身通行開
　　寛四十丈俾一律深通以資暢注洵與河防有益
　　查該河南岸逼近清口只有北岸可以展寛但目
　　下已届桃汛河水正大若從旁施工挑挖必得寛
　　留故界攔禦於工將竣時冄為啟除庶免風浪汕
　　刷是此時興挑應湏相度形勢慎重方可収一勞
　　永逸之效(臣/)現即馳囬清口先行籌度俟阿桂到
　　後㑹同詳加履勘如能趕四月前完工不致為汛
　　水漫淤即一面遵
㫖確估派員興工趕辦一面繪圗㨿實奏
聞(臣/)冄遵
㫖趨赴
　行在奏入
上諭曰是不必自行逥䕶亦不必迴䕶阿桂汝二人皆
　曉事之人縂期於事有濟可耳
　　乾隆四十五年三月二十四日大學士公阿桂两
　　江縂督薩載奏言竊照陶荘新河口寛身窄應
　　湏挑展之處(臣/)薩載前於鎮江途次接奉
　廷寄
諭㫖當即馳回清江查辦業經恭摺
　奏覆(臣/)阿桂於初九日自浙起程路過蘇州傳
㫖令吳壇隨往勘辦於十六日行抵清江即與(臣/)薩載
　　藩司吴壇同至陶荘将該河頭尾中段逐一相度
　　勘量自順黄壩起工處至壩尾裹頭處計長一千
　　零六十丈頭尾河面各寛七十餘丈河身寛六十
　　丈内外不䓁中泓水深二丈餘至三丈不䓁此河
　　自新開至今數年以來漸次沖刷雖較初挑之始
　　業已寛深而北岸土性膠結現在河身寛止六十
　　丈内外今黄流復故若於北岸展寛四十丈使河
　　身通寛百丈将來汛水偶遇盛漲之時用資宣洩
　　自屬大有禆益惟(臣/)䓁詳加履勘河頭北岸迤東
　　原挑集土之外臨河縷堤距河身水面只有三十
　　丈該處河面寛六十五丈若加寛三十五丈以符
　　百丈之數則應挑至此堤之外另築新堤此時似
　　可不必破堤辦理(臣/)䓁就現在形勢公同冄三斟
　　酌擬扵此處堤内留土十五丈挑土十五丈連有
　　水河身共寛八十丈将河身現寛六十餘丈者挑
　　展十餘丈不足六十丈者挑展二十餘丈則河勢
　　已屬通身寛展即偶有盛漲可兾無虞以仰副
聖主厪念河防之至意(臣/)薩載督同縂兵銜副将徐建
　　功叅将髙聖竒及㕔營各員逐加確估牽折計筭
　　共湏挑土十一萬七千餘方估需銀一萬二千八
　　百餘两派員集夫上𦂳趕辦務期四月内竣工
聖駕臨幸之時約可有四五分工程所有(臣/)䓁㑹勘陶
　　莊新河㨿實估辦縁由理合繪圖貼説恭摺奏
聞冄(臣/)等查得新河頭迤上北岸舊有灘嘴前奉
硃茟標記(臣/)薩載遵照挑挖引渠一道原以放水通流
　　後使之自行刷去因溜走南岸該處仍屬淤灘今
　　(臣/)等察其形勢細加商酌擬於南岸第三架木龍
　　以上改建挑水壩一座長三十丈寛八丈将大溜挑
　　逼灘嘴則北岸嫩灘自可日益刷去南岸順黄河
　　壩一帶可望漸次停淤以資外䕶似扵新河更為
　　有益(臣/)阿桂與藩司吴壇相度形勢自應如此辦
　　理連築壩臺估需料土夫工銀二萬一千五百餘
　　两(臣/)等勘估加展陶荘新河事畢即同赴雲梯闗
　　外查勘黄河尾閭情形合并奏
聞奏入
上諭曰好如所議行
　　乾隆四十五年三月二十六日大學士阿桂两江
　　縂督薩載奏言(臣/)䓁遵
㫖前赴雲梯闗以外将黄河尾閭入海情形㑹同遍處
　　履勘測量查得二套三套近年漫口由北潮河入
　　海之處㨗近而水深其現在經行河道海口紆逺
　　而水淺均與(臣/)阿桂前此面
　奏情形無異(臣/)阿桂(臣/)薩載因與藩司臣吴壇往返
　　詳細商酌如果黄河現在經由之四浤以下海口大
　　有淤墊之勢尾閭不能暢達必湏另籌入海道路
　　則取㨗就下舍北潮河别無他途但現今河流順
　　軌其通洋海口落潮水定時雖比口内較淺而雲
　　梯闗以外水面比两岸尚低丈許海口外灘比現
　　在水面又低數尺寛至三百六十餘丈是河水歸
　　槽之時安流東注尚無壅遏之虞自無庸亟籌更
　　易海口之舉但或遇大風盛漲洪流湍駛一時不
　　及暢洩則從前連次漫口處所不能保無復溢若
　　将漫口堤外現有沖出河形處所畧為通其淤滯
　　俾漫溢之水自行循途入海則盛漲可資䟽消於
　　上㳺各處河工不為無補至已堵漫口既難保無
　　復溢可否仿照王營減壩之意添建閘壩以資啟
　　閉宣洩臣薩載再行細勘堤下土頭淤沙深淺俟
　　新任河(臣/)陳輝祖到後㑹同熟籌奏明妥辦(臣/)等
　　謹繪圖詳細貼説恭呈
御覧又查二套堤外從前漫水之東直至海邉均係阜
　　寜安東海州等處減則灘地及葦蕩營産蘆蕩地
　　間有淤沙溝槽形迹並無防護堤堰漫水之西淤
　　沙較厚舊有之南潮河上段業已淤平又西則係
　　已涸之馬港河有夾河殘缺舊堤二道堤之南頭
　　均與黄河北堤相接其東堤長六里零其西堤長
　　二十九里零迤下無堤空檔長十六里零下接北
　　潮河西岸民埝此堤之西俱係安東海州䓁處民
　　田(臣/)䓁冄四商確馬港河西舊壩雖在雲梯闗外
　　十數里但其上㳺即係腹裡民田毎遇盛漲漫溢
　　時即倒漾至雲梯闗以上且該處只有木牌樓一
　　座鐫刻古雲梯闗四字並無内外界限若将此堤
　　殘缺處所修復並将無堤之十六里一律補足下
　　接北潮河西岸民埝則自雲梯闗北堤下逮通海
　　潮河堤堰連為一縷既可保衛安海䓁處上㳺民
　　田偶遇盛漲時溢出之水不致浸漫俾濵臨河海
　　民人得享樂利之休並可作為雲梯闗内外界址
　　其堤東之海灘減則地畆悉遵照二十九年
諭㫖不必與水争地聴民隨宜耕種以収自然之利似
　　於河防民生均屬稍有禆益奏入
上諭曰所奏修復馬港河西堤殘缺之處及接築無堤
　處所聫至北潮河西岸民堰以禦倒漾自應如此辦
　理其二套以下由北潮河入海之處既係路㨗勢順
　設遇漫溢正可分洩盛漲俾尾閭益得暢達轉可不
　必添建閘壩雲梯闗以外原不必與水爭地今二套
　以下既為分洩盛漲之區則馬港河堤東灘地即不
　能保無漫溢其應徴減則地畆錢糧著交薩載䓁查
　明奏請加恩豁免
　　乾隆四十五年四月十五日協辦大學士吏部尚
　　書嵇璜两江總督薩載奏言竊(臣/)䓁奉
命查勘徐州城外應行添建并加髙石工仰見我
皇上慎重河防保衛民生之至意(臣/)等遵即前往於十
　　二日抵徐州隨週履該工上下查勘縁徐州居江
　　南黄河上游北岸居民稠宻南岸𦂳靠府城黄河
　　至此一束河面現寛八十餘丈大汛時甚闗𦂳要
　　城外舊有石工三段長九百七十三丈五尺自乾
　　隆二十二年仰䝉
聖駕親臨閲視指示増建石工四段計長一千五百六
　　十八丈與舊工相連徐城一帶深資保障惟石工
　　頭迤上至韓家山尚有空檔四百五十丈向因外
　　灘尚寛未曽接做石工只有堤堰欄禦亦甚卑矮
　　近年河勢漸向上堤大汛漫灘之水直至堤根該
　　處在於徐城上首外髙内窪汛水長時既已漫至
　　該處此一段並無石工與徐城全局實有闗係臣
　　䓁悉心籌度若將該處一律接築石工則自韓家
　　山起至奎山一帶全資衛䕶冄舊石工長九百七
　　十餘丈較之乾隆二十二年新建石工原矮二三
　　層不等前年黄水盛漲時舊石工僅出水數寸間
　　有與水相平者應請将舊工分别加髙二三層與
　　新工相平更可無虞冄石工尾段自梓潼閣以下
　　為溜勢掃灣之處石工之外本有桞草壩數座挑
　　溜并有石磯嘴一段計長五十九丈五尺毎年抛
　　填碎石以資攩䕶甚為有益今碎石漸向外游亦
　　應加添鞏固(臣/)等隨檢查乾隆二十二年添建石
　　工估冊用石十七層下簽樁木上砌條石此次添
　　建石工應照從前辦法亦以十七層為度惟𦂳接
　　韓家山山根一段長二十丈地勢稍髙只湏砌石
　　十二層即可與十七層相平所有現擬添建并加
　　髙石工以及抛填碎石加築尾土(臣/)等逐一勘明
　　酌定即督令叅将李永吉等詳加估計共約需銀
　　九萬二千餘两理合繪圗貼説繕摺覆
　奏恭請
聖訓如䝉
俞允交(臣/)薩載㑹同河(臣/)陳輝祖冄加核實
　題估幷派委妥員採辦石料俟運到若干即令承辦
　　之員将加髙工程先行儘數儧砌隨到隨辦以禦
　　大汛其接築空檔石料并飭陸續採辦運工接築
　　統於來年四月以前務期全竣從此徐城永資保
　　障濵河億兆感沐
皇仁更無極矣奏入
諭依議行
　　乾隆四十五年六月十六日两江總督薩載奏言
　　竊查洪澤一湖週圍四百餘里承受淮水來源較
　　廣毎年伏秋汛水長發雖大展清口使之東注酌
　　開五壩資其旁洩而盛漲時髙堰誌樁仍長至一
　　丈三四五尺不等勢甚浩瀚全仗髙堰山盱二㕔
　　磚石工程為之抵禦髙堰㕔汛内有卑矮者六段
　　山盱㕔汛内有卑矮者六段上年湖水盛漲時此
　　數段磚石工程髙出水面一尺四五寸及二尺餘
　　寸不等風浪堪虞頗費搶䕶(臣/)上年與前河臣李
　　奉翰悉心商確必得將此卑矮段落一律加髙庻
　　足以禦風浪冬間(臣/)進京
陛見曽經繕摺繪圗奏請
聖駕南巡時閲視指示欽奉
硃批届期面奏欽此(臣/)回南後即派員将卑矮各段詳
　　細確估按其出水尺寸加髙磚石一二層不䓁幷
　　眉尾土工髙堰㕔汛内核實估需銀九千六十餘
　　两山盱㕔汛内核實估需銀九千二百五十餘两
　　今逢
聖駕臨工閱視(臣/)謹繪圗貼説恭呈
御覧如䝉
聖恩俞允容(臣/)與河(臣/)派委妥員採石燒磚興工辦理
　　俾資抵禦則金堤永資鞏固濵湖億兆更沐
鴻庥於無既矣奏入報
聞
　　乾隆四十五年八月初十日两江總督(臣/)薩載河
　　道總督(臣/)陳輝祖奏言竊照今春㳟逢
翠華南幸荷䝉
聖駕於
囬鑾時親臨髙堰武家墩閱視洪澤湖磚石工程令(臣/)
　　薩載将石工卑矮段落確估加髙其原舊用磚成
　　砌各工均令改用石料修砌俾臨湖大堤通身全
　　改石工永逺鞏固以為淮揚數郡民生捍衛仰見
聖慈恵愛黎元至深且逺(臣/)䓁欽遵
訓示自當熟籌妥辦查武家墩地方為髙堰㕔工頭裡
　　河㕔工尾裡河自濟運壩起至髙堰㕔交界一帶
　　亦係磚工但湖水至此由太平引河下注並非臨
　　湖要工亦非犯風之所且磚工係乾隆二十二二
　　十七年两次恭逢
聖駕南巡閱視指示新建之工尚在堅整足資抵禦又
　　洪湖北岸吴城一帶舊有磚工係外河㕔所屬為
　　攔禦張福口引河漫灘之水此二㕔磚工均非湖
　　内𦂳要工程自可毋庸一併改辦以莭糜費今䝉
聖駕臨幸閲視指示處所應自髙堰㕔工頭起向南至
　　山盱㕔蒋家壩工尾止凡有石工酌量加髙磚工
　　改石以為全湖保障(臣/)等隨督道将等逐一確估
　　去後兹據河庫道何裕城淮揚道荆如棠副将李
　　永吉㑹稟洪澤湖磚石工自髙家堰武家墩汛至
　　山盱蒋家壩南工尾止通共工長一萬七千一百
　　九十八丈内舊有石工應行加髙者九千一百三
　　十六丈一尺磚工改砌石工者五千七百七十一
　　丈七尺連山盱㕔屬淮徐二汛堤身窄矮處加估
　　帮培土工通共估需工料銀三十三萬二千餘两
　　(臣/)䓁覆加查勘確核所估尚無浮多(臣/)等又復冄
　　三籌酌堰盱二㕔臨湖石工仰䝉
皇上不惜重帑大加興修必湏慎重辦理以期永資利
　　頼查現在擬辦各工工段綿長若同時興修不但
　　購運石料一時不能齊全並恐趕𦂳辦理工程易
　　於草率且磚工内尚有完好者此時一概拆改亦
　　覺可惜(臣/)䓁擬将已經朽壊應先拆改之磚工及
　　正當湖心之卑矮應加石工並堤身卑薄應行加
　　髙帮戧之土工均列為急修計需銀十四萬三千
　　四百餘两即於本年購料動辦至磚工内雖間有
　　􁀙朽而根脚尚未摇動及卑矮石工之不甚犯風
　　者均列為次修需銀十二萬四千五百餘两留於
　　明年動辦其餘應行改石尚未朽壊之磚工及石
　　工稍為卑矮并應一律加髙者約需銀六萬四千
　　餘两統俟後年修砌如此分作三年辦理則興作
　　既可舒徐而工程亦得實在(臣/)等商定後隨酌派
　　妥幹人員将本年應辦工程土工即為領銀趕辦
　　其石工先行領銀購買灰石樁木各料務於十月
　　内到齊騐明上𦂳修砌如至冬寒氷凍灰漿凝結
　　修砌恐有不堅即暫停工作一俟開正接續儧辦
　　統限二月内完竣(臣/)䓁俟開工後仍督同道将上
　　下往來查催稽察務期如式堅實以仰副
聖主保衛民生之至意至徐城加髙添建石工估需銀
　　九萬二千餘两前經(臣/)薩載㑹同協辦大學士尚
　　書嵇璜勘明繕摺奏䝉
聖鍳今洪湖石工復經估定現飭各道造具確冊分案
　　照例
　題估奏入報
聞
　
欽定南巡盛典卷四十七
欽定四庫全書
欽定南巡盛典卷四十八目錄
　河防(十/四)
欽定四庫全書
欽定南巡盛典卷四十八
　河防
　　乾隆四十六年三月二十六日大學士公阿桂兩
　　江總督薩載河道總督李奉翰奏言竊照桃源㕔
　　屬臨河集之九里崗一帶河勢向走北岸舊有埽
　　工嗣因河向南趨工即淤閉河勢由南岸之臨河
　　集下注該處素稱崗淺乾隆四十三年(臣/)薩載於
　　總河任内曾經
　奏明調撥河兵堡夫挑浚一次緣此叚崗土砂礓性
　　俱堅實不能冀其沖刷通深而中間横亘崗砂千
　　餘丈内測量水深僅止二三尺不等較之迤上水
　　深六七尺迤下水深九尺一丈者其為髙仰已屬
　　顯然全河至此未免為之梗阻但黄河溜勢雖趨
　　向靡常而水性就下則係必然之理若能挑挖深
　　通使之流行暢達則下游盛漲即可望其隨長隨
　　消不致壅遏為患但水底不能施工撈浚終屬無
　　濟(臣/)等上下履勘再四籌酌惟於北岸坐灣處自
　　李家荘起至臨河集北首止取直開挑引河一道
　　計長一千一百四十丈口寛四十丈底寛二十八
　　丈通身挑深二丈約估需銀十一萬二千餘兩(臣/)
　　薩載(臣/)李奉翰一面調撥工員預集人夫俟奉到
諭㫖允准辦理即分段上𦂳儧挑務於五月内完工屆
　　期開放因勢利𨗳自可沖刷寛深伏秋大汛流行
　　直注較常年自當更為通暢則上游消落亦必迅
　　速於全河形勢大有禆益奏入
上諭曰宜速為之但不可因欲速而工不實
　　乾隆四十六年五月初十日兩江總督薩載河道
　　總督李奉翰奏言竊照外河㕔屬黄河北岸王營
　　減水石滚壩創自康熙四十五年係減洩清黄異
　　漲之水由鹽河至北潮河歸海以保䕶外河山安
　　海防等㕔兩岸工程乾隆三十三年黄强清弱清
　　口及楊家荘口門停淤阻碍漕船難行相機啓壩
　　黄水減消兩處運口立見通順乾隆三十六三十
　　八四十四等年黄水清水盛漲下游埽壩在在喫
　　𦂳放壩分洩各工亦即化險為平屢著成效惟查
　　該壩經歴多年屢修屢塌乾隆四十四年啓放之
　　後壩頂沖損樁石俱壞壩下跌成深塘堵閉時甚
　　費周章設遇盛漲之年必須啓放水勢恐有吸溜
　　之虞督(臣/)薩載在淮時面加商酌急應另行拆修
　　以備開放兹(臣/)率同淮揚道王問羮副将李永吉
　　及㕔營等細加履勘該壩從前修造時金門原寛
　　三十丈由身直長六丈一尺二寸壩面既窄壩底
　　又髙並離黄河僅二十餘丈啓放之際溜勢直下
　　湍激汹湧是以壩内易於衝損内塘毎致跌深(臣/)
　　相度形勢與道將講求即就該處移下八十五丈
　　距黄河縷堤二百丈下至鹽河一百六十餘丈另
　　建石滚壩一座金門仍寛三十丈由身改長二十
　　丈較舊壩落底四尺使壩面坦坡下注溜勢伸長
　　不致過激上下兩脣俱用碎石填築加釘闗口木
　　樁以資攔禦如此核實修做庶將來啓時可免衝
　　跌得垂永久所需工料共估銀五萬四千餘兩目
　　下將届大汛難以趕辦謹先繪圖貼説恭摺
　奏請如䝉
俞允容(臣/)遴委幹員給發銀兩先行採辦灰石樁木等
　　項料物全數購運貯工俟秋後築做壩基興工儧
　　辦並照例造册具題送部查核奏入報
聞
　　乾隆四十六年六月二十七日兩江總督薩載河
　　道總督李奉翰奏言竊照桃源㕔屬臨河集地方
　　舊有崗淺黄水至此未免梗阻前經大學士公阿
　　桂㑹同(臣/)等前往勘明在于北岸灘上
　奏請開挑引河一道長一千一百四十丈口寛四十
　　丈底寛二十八丈通身挑深二丈以暢溜勢緣由
　　奉
硃批宜速為之但不可因欲速而工不實欽此臣等當
　　即遴委幹員集夫儧辦于閏五月初六日一律挑
　　挖完竣因坡底埂界尚應銷除曾經
　奏明俟黄水再長相機啓放兹查該處引河自挑完
　　之後各工員加意收拾口底髙寛丈尺較原估有
　　増無減河中埂界挑除浄盡簽試新挑河底凡土
　　性堅凝之處又令翻犁虚鬆俾易沖刷曰來黄水
　　接續加長(臣/)李奉翰馳赴該處上下查探壩外黄
　　水髙于壩内河底一丈七尺全河大溜直趋河頭
　　亟應乘時開放因勢利𨗳期收實效隨率同道將
　　等督飭工員将工頭工尾土壩及臨水防風上𦂳
　　挑挖起除于閏五月二十七日開放黄水建瓴直
　　注奔騰湍激形勢甚屬暢順測量新河内已水深
　　一丈六尺大溜由西南直注東北現在兩岸堤坡
　　漸次刷塌並查新河未放以前上游樁誌存水一
　　丈二尺三寸下游樁誌存水一丈一尺四寸新河
　　放後上游誌樁消水一尺五寸下游誌樁長水一
　　尺一寸此即河身通暢銷除梗阻之明騐也從此
　　長河水勢得以隨長隨消不致壅遏為患寔與河
　　工大有禆益現派専員往宿河干查明往後刷塌
　　寛深情形隨時具報奏入報
聞
　　乾隆四十六年十二月初四日兩江總督兼署河
　　道總督薩載奏言竊照本年回空漕船南下稍遲
　　疊奉
聖諭飭令小心催儧及早抵次節經(臣/)将派員迎催并
　　渡黄船數繕摺奏䝉
聖鑒查漕船已入江南境者邳宿一帶運河兩岸縴道
　　無碍遄行無阻惟洪澤湖存水較小前經(臣/)督令
　　淮揚道王問羮将清口口門早為收窄而黄河現
　　無來源湖水東注未免日有所耗遇東南風則湖
　　水入運較少查今嵗回空糧艘因東省運河難行
　　南下既較往嵗稍遲渡黄後不便又因水小濡滯
　　(臣/)帶同道将在於清口上下勘籌緣清口東西壩
　　源逺流長湖水過運口後則直向東流不能攔回
　　入運(臣/)隨督令道㕔復於舊東西壩迤上兩岸築
　　以兠水壩使湖水多入運口并将恵濟等閘抝板
　　蓄水次第倒塘浮送現在運口以内水深已有三
　　尺餘寸糧船隨到隨行截至二十一日已渡黄漕
　　船二千一百隻計四十餘帮内上下江廣船均已
　　全數渡竣可期依限抵次浙江帮船現亦銜尾南
　　下經過鎮江徒陽運河遇潮水小時間有淺滯之
　　處(臣/)現飭逐段挑撈以冀處處深通俾漕船渡江
　　後亦得遄行不使稍有阻滯所有回空漕船渡黄
　　數目理合恭摺附驛
　奏報再近日㣲山湖水已消尺許下游邳宿運河及
　　駱馬湖六塘河各處俱已消水三四尺不等濵臨
　　湖河前次水漫淹浸之地已陸續消落髙阜之處
　　涸出地畝甚多農民現在翻犁種麥淮徐各災屬
　　正值初賑藩司劉墫現在親往查察(臣/)亦就近督
　　辦民情甚為寧貼莫不含脯鼓腹感頌
皇仁奏入報
聞
　　乾隆四十六年十二月初八日兩江總督兼署河
　　道總督薩載奏言竊(臣/)前将自宿遷至清口查勘
　　東西壩并髙埝山盱一帶工程縁由繕摺奏䝉
聖鑒查宿遷之皂河夏家馬路放淤坑塘上年恭逢
聖駕臨幸指示一律填平嗣因大汛水長盈堤拍岸無
　　處取土尚未辦理今嵗伏秋水落灘現(臣/)與河(臣/)
　　李奉翰勘估酌定派委該㕔儧辦兹(臣/)順道親勘
　　業已辦有四五分工程嵗内即可一律填平永資
　　鞏固又本年六月内經大學士公阿桂覆奏河工
　　圖内仰䝉
皇上于順黄壩南岸一帶
硃筆尖記飭令添築新堤一道則沿河即多一層保障
　　且河流更直於新河形勢更為有益
命(臣/)㑹同河(臣/)妥商辦理當經(臣/)與河(臣/)李奉翰勘籌
　　實屬一勞永逸之舉遵即確估并將
御樁亭之西
硃筆㸃記處所詳加籌畫應于該處用柴土築做磨盤
　　大壩不使河勢卧進有碍木龍既可保䕶南岸灘
　　崖又可挑溜斜注東北順黄壩對岸灘嘴更資汕
　　刷自更得力繕摺繪圖覆
　奏奉到
硃批此非目前急務矣俟新工合龍後妥為可耳欽此
　　兹查得南河魏家荘漫工早已堵閉堅實豫省漫工
　　亦已將次合龍黄水指日歸復故道前奉
聖諭指示順黄壩南岸添築新堤一道應行辦理以為
　　重門保障(臣/)昨自宿遷至清口又經順道該處閲
　　看督飭道㕔即行照估興築其應做磨盤埽壩現
　　令備集料物俟黄水下注察看溜勢趨向情形再
　　為接做奏入報
聞
　　乾隆四十七年三月二十四日河東河道總督韓
　　鑅奏言竊照東省閘河全仗汶泗来源南北分流
　　濟運泗水收蓄于馬場湖而以金口壩為洩水南
　　行之路汶水全出於分水口而以何家壩為分流
　　北注之區本年湖河漲水未消汛期已届汶泗二
　　河陸續増長江境下游既廣籌分洩東省上游亦
　　須節減其來源查泗河之金口壩内於冬間堵築
　　俾泗水全由黒風口入馬場河遇泗水長發則開
　　金口壩出魯橋入運今馬場湖水現深五尺運河
　　南行無庸接濟湖水不必再收泗河上源又别無
　　歸宿之處應將金口壩及早起除使泗水漸次減
　　洩以防蓄極積滿騰湧驟漲其汶水之出分水口
　　南北分流北七南三本有節制今南行之水勢無
　　可加若猶照常聴其南北分注恐漫衍更甚雖将
　　栁林寺前二閘已嚴閉全板逼水北注但漕運銅
　　鉛等船經臨隨時啓放汶水仍未減其南趨兹查
　　分水口以上汶河西岸何家滚水壩原洩汶水異
　　漲由分水口以北劉老口石頭口兩支河入運舊
　　壩長二十丈髙五尺二寸乾隆二十二年因洩水
　　不暢将該壩中間十丈落低二尺現在壩脊髙水
　　面三尺五寸壩前水深二尺五寸濟寧以南湖河
　　之水現比二十二年較大三尺餘寸計汶水再長
　　四尺而該壩僅能過水數寸分洩不暢勢必多注
　　分水口仍不免於南趋今擬将何家壩中間十丈
　　再行落低一尺庶可由分水口上游即旁分北注
　　如遇汛漲猶恐該壩分洩不急則仍將迤上之戴
　　村壩民埝酌挖水口入大清河歸海庶汶泗兩水
　　南北分流不致合而滋患其於濟寧以南運道似
　　有禆益至捕河属之戴廟五空橋滚水壩去秋黄
　　水串入之各支河及上河属之徒駭馬頰等河凡
　　有淤淺之處已委員查辦酌量疏挑以備宣洩(臣/)
　　俟縴道各工妥竣後首帮糧船抵濟仍馳赴捕上
　　二㕔親行勘騐再查自濟寧至韓荘一帶趕修縴
　　道将次完竣水站各船亦已到濟八閘各水口橋
　　梁草壩已報完工統俟通身完竣(臣/)當㑹同撫(臣/)國
　　泰巡漕(臣/)毓竒騐收另為具
　奏(臣/)查催縴道行至臺荘探知南糧首帮已抵江南
　　邳州境(臣/)現遵
㫖前赴徐州㑹同督(臣/)薩載勘籌宣洩奏入
上諭因時制宜之為知道了
　　乾隆四十七年十月初十日兩江總督薩載江蘇
　　巡撫閔鶚元兩淮鹽政伊齡阿奏言竊照前任江
　　蘇撫(臣/)呉壇查辦金壇于時和侵佔已故大學士
　　于敏中資産五萬七千餘兩一案欽奉
諭㫖詳查金壇有無應辦水利隄工等項公務即将此
　項撥辦等因欽此隨經(臣/)吳壇議請開挑金壇縣漕
　　河由小河厯三里橋向西至句容縣分水脊中隔
　　陸路一段盤壩行走由上元縣之三岔河加以疏
　　浚西通秦淮河直達江寧省城以期金壇漕運通
　　利商民稱便約計需費不過十數萬兩除動撥前
　　項外餘再籌撥閒欵凑用俟親勘明確即㑹同(臣/)
　　薩載核實辦理另行奏
聞奉
硃批好知道了欽此未及㑹勘移交(臣/)等隨經檄飭江
　　寜布政使劉墫蘇州布政使瑺齡江寧鹽巡道伍
　　拉納常鎮通道孫栝率同江寧鎮江二府並熟請
　　河工員弁逐一詳細察勘去後嗣據該司道等查
　　勘詳覆(臣/)薩載於往來鎮江金壇之便復率同司
　　道等親詣各處詳加確勘查金壇地居腹内相距
　　運河僅止百里南通奔牛北通丹陽奔牛一路係
　　屬繞道計程紆逺丹陽一路較為近便該縣漕糧
　　向用小船装載由丹陽七里橋出口至運河上漕
　　船交兑相沿已久今若将此河挑至金壇縣城使
　　漕船直抵城下受兑固為直捷但測量地勢内外
　　河身髙下懸殊非開挑寛深與運河底相平漕船
　　不能直抵城下特是内河水無來源即使挑深亦
　　無長流不竭之水可資浮送且河深則岸土髙聳
　　亦難免於坍卸必致旋挑旋淤徒費無益惟七里橋至
　　港口橋一段計長四千五百丈較之縣城一帶
　　河道更覺淺窄每於冬令必須築壩戽水方資剥
　　運漕糧未免倍費民力應就現在河身挑浚與上
　　下河道一律相平則剝運漕糧既可免築壩戽水
　　之繁費而民船往来亦俱稱便約估需銀四千八
　　百四十二兩零所費無多應行辦理其自金壇三
　　里橋向西經丹徒句容上元各境至江寧省城一
　　帶中隔句容之分水脊即茅山脚山岡髙阜較之
　　兩頭地勢逓髙至十二丈有竒兩頭雖有河形係
　　山水分流之路非通行舟楫之河山脚之下悉属
　　砂礓即多費錢糧亦㫁不能将河身挑至十數丈
　　深與兩頭河底相平即就地勢髙低閒段挑通水
　　無來源亦不能常流存注資送行舟中閒髙阜之
　　區仍須盤壩該處並無大村鎮市可設埠行招集
　　脚夫以為水陸馬頭而行旅往来以一百餘里之
　　程竟至一番登陸兩次乘舟轉多勞費參之輿論
　　咸稱不便案查從前厯任督臣亦曽議及於此一
　　路欲開河道以通舟楫皆因中隔茅山髙岡難以
　　挑通多費無益遂爾中止前撫(臣/)吳壇擬請開挑
　　句容分水脊一帶河道勢有難行自可毋庸置議
　　惟是江寧為首㑹之地士商輻輳從蘇杭一帶來
　　者水路必經長江中有黄天蕩之險陸路則從鎮
　　江起旱由龍潭至省計程一百六十餘里脚力匪
　　易江寧商庶赴蘇杭者亦然是以久有開河之論
　　限於地勢迄無成議(臣/)等往來鎮屬留心體察勘
　　得金山對岸之錢家港内由師古灘至龍潭棲霞
　　沿江一帶本有閒段河形其無河形處不過二十
　　餘里亦係洲灘地勢平衍應将此一路就舊有河
　　形挑成河道即以挑河之土填築縴路則蘇杭赴
　　寧船集即有錢家港師古灘入新挑河可以直達
　　龍潭并可由龍潭直到棲霞之四板橋從此登陸
　　至省不過三十餘里旱路比之鎮江起旱至省所
　　省實多又可繞過長江以避黄天蕩一帶并棲霞
　　最髙峯等山偃風之險而舟行所厯之境俱有村
　　鎮營汛可以停泊與山原曠僻髙阜開河情形難
　　易迥殊河成之後兩頭通江中閒又有通江汊港
　　潮汐往来可期不竭兩傍地畝益資灌溉舟楫既
　　通附近居民更可沿河貿易其中挖廢地畝無多
　　拆除零星民房合計不過數十間照例給價豁除
　　糧賦詢之士民咸各樂從遷移(臣/)等隨飭司道等
　　帶同熟諳人員詳細確估約計需用土方銀八萬
　　七千餘兩加以金壇挑河銀四千八百餘兩并酌
　　給挖廢地畝遷讓民房價值通共需銀亦只十萬
　　餘兩與原奏銀數相等又自鎮江至金山進𤓰洲
　　口入運河江面計有十餘里往來船隻對渡若遇
　　風信不免稍有稽阻(臣/)伊齡阿商之(臣/)薩載以𤓰
　　洲跨城有河一道上通運河由閘下達大江若由
　　金山對渡入𤓰洲城河計程只有二三里江面甚
　　近瞬息即可過渡(臣/)等查該河從前本屬寛深沙
　　飛船隻俱可行走祗以年久未浚潮汐往來未免
　　淤墊夏秋潮大舟楫尚通冬春水落則甚淺滯所
　　以渡江船隻於春時自南來者須從金山繞迥瀾
　　壩一帶進𤓰洲口入運自北對渡者亦須出𤓰洲
　　口江面實屬寛濶難行若将通𤓰洲城内外河道
　　酌量展寛挑深并将兩岸縴道修整橋座城圏一
　　體起髙則冬春江潮灌注往來船隻由此一路渡
　　江較為近捷可期穏速(臣/)等於因公渡江之便親
　　加履勘亦屬應辦之工約畧估計需費不過一萬
　　數千餘兩合計三處挑河所需費除動用前項入
　　官銀五萬七千餘兩外其不敷銀兩(臣/)等在於江
　　寧蘇州藩庫並兩淮運庫内酌籌閒款凑撥即可
　　濟用毋庸動支正項錢糧如此則金壇之漕糧剝
　　運既易自鎮江以至江寧直屬一水可通由金山
　　而入運河渡江僅只三里繞越長江之險兼避江
　　面之寛商民往來均稱利便永戴
皇仁實無紀極如䝉
俞允容(臣/)等一面飭再分晰確估造册咨部查核一面
　　遴委妥員定於今冬分投築壩興挑工竣騐明来
　　春即可開放通流以利舟行所有(臣/)等酌籌開挑
　　金壇漕河并江以南之錢家港江以北之𤓰洲城
　等處河道情形謹㑹摺具
　奏并將大江南北擬開河道繪圖貼説恭呈
御覽奏入報
聞
　　乾隆四十七年十月二十七日直隸總督袁守侗
　　河東河道總督何裕城山東巡撫明興奏言竊(臣/)
　　等欽奉
諭㫖㑹勘伊家河工程(臣/)袁守侗自原籍長山縣赴省
　　即同(臣/)明興於初八日起程嗣至兖州復㑹同(臣/)
　　何裕城先後行抵伊家河悉心履勘查該河在運
　　河八閘之西二里許自微山湖口河頭起至江南
　　之梁旺城入運河尾止計有六十餘里共長一萬
　　二千四百餘丈係於乾隆二十二年間開挑成河
　　宣洩微山湖水勢現在河之頭尾水勢俱屬寛深
　　惟中段有侯孟龍王二泉自西而東横穿入河毎
　　年大汛發水該處停積沙泥日久愈多雖屢經疏
　　濬終未能大加挑辦以致淺滯之處過水無多若
　　潮水再落必致㫁流該河為分洩湖水要路且距
　　八閘一帶甚近形勢相同必得挑展寛深方資分
　　路疏消之益兹(臣/)等將該河通身測探計自河頭
　　起長四千一百餘丈一段計河尾長一千一百餘
　　丈一段其水勢均深八九尺以至丈餘至中間一
　　段長七千二百餘丈内過水只有二三四五尺不
　　等總因該處地當山脚多有砂礓並察視中段之
　　善庄橋以北原有月河及迤上四百數十丈係在
　　張山平山之間其下盡屬大石(臣/)等詢問土人俱
　　稱二十二年開挖時因正河内山石甚大復於此
　　處另開月河及至挑深數尺其上下仍係石底用
　　匠開鑿極費人力今查該處石底過水均有六尺
　　許其中間鑿有溝形寛及一二丈連石面水深八
　　尺以外自係從前因鑿深數尺後未能再施工作
　　是以只於石上抽溝以流水勢兹(臣/)等再四籌度
　　如欲將石底再行鑿深不但須費甚鉅且恐稽延
　　時日於宣洩要務未免緩不濟急因查月河以下
　　即係中段淤淺最長之處其水底比月河迤上石
　　底已髙及數尺似應将此段内七千餘丈普加挑挖
　　綂以水深八尺為率與石溝之底一律相平而與
　　首尾兩段内水勢亦可倍加通順至其河身過窄
　　處所均須逐一展寛并將碍水之各橋座分别拆
　　改務必通身暢利則湖水從此分消可建瓴直下
　　歸入江境運河於東省籌洩水勢之道實有禆益
　　惟查該工段落甚属綿長且轉瞬即及深冬寒凍
　　之時而於河身内開挑必先將兩頭築壩戽水涸
　　出河底始能挿鍁興工似應於估定後即行
　奏請辦理期早一日工竣即可早消一日之水現在
　　(臣/)等將該工内水勢之深淺河身之寛窄以及砂
　　礓水旱各方分别勘量細加估計併恐將来挑深
　　數尺之下仍有山石隔碍尤當逐節簽試確切講
　　求統俟詳細勘估并合定銀數後另行繕摺㑹同
　　具
　奏所有(臣/)等到工履勘伊家河大概情形及公同商
　　辦縁由謹繪圖貼說恭呈
御覽奏入
上諭曰好即應速行辦理
　　乾隆四十七年十一月初四日直隸總督袁守侗
　　河東河道總督何裕城山東巡撫明興奏言竊(臣/)等
　　先後前抵伊家河工次業將該河大概情形及商
　　辦縁由㑹摺奏
聞在案連日以来(臣/)等復自上而下通行勘量並逐段
　　悉心體察查伊家河共長一萬二千四百餘丈其
　　河頭一帶因近接微山湖口湖流湧注水深一丈
　　有餘自此而至善庄橋以上計長四千一百餘丈
　　水深八九尺不等甚属寛深其間歇馬亭地方有
　　月河一道長一百數十丈并迤北四百餘丈緣在
　　兩山之中均係石底鑿有溝槽水勢至此為底石
　　所激愈加湍溜亦深至八尺以外此河頭一段無
　　庸辦理之情形也至河尾一段計長一千一百餘
　　丈自楊家樓起水深八尺其下以次逓深直至梁
　　旺城入運之處水深一丈一二尺亦頗有建瓴就
　　下之勢無庸估辦惟因該河中叚淤墊過髙祗有
　　二三尺之水流至河尾雖逐漸積深而其勢甚緩
　　反為下游運河之水頂託是以水平不溜而河頭
　　一段内極為暢溜之水復因中段淺阻其大半竟從
　　兩岸各缺口而出旁流散漫以致河身形同魚
　　脊不能由首達尾一路通順今查中段自善庄橋
　　以北工頭起至花山橋迤南楊家樓工尾止共長
　　七千二百四十五丈其中間因王家河口及萬年
　　橋一帶河底本係砂礓且每遇伏秋山水湧發淤
　　積泥沙甚厚現在過水僅深一尺數寸逓及兩邉
　　水勢自二尺至五六七尺不等其河面亦甚窄狹
　　有祗寛三四丈之處并查萬年花山二橋係鄉民
　　建自近年已在河身淤淺之後是以橋底甚髙於
　　水勢亦大有阻碍兹臣等再四酌商擬將此一段
　　普行挑挖就過水之淺深定挑工之厚薄總照現
　　在水勢挑深至八尺為度其兩岸過窄處所亦一
　　律切寛以展至六丈為率計估挑土工長六千六
　　百五十四丈内旱方土七萬六千四百八十六方
　　水方土十二萬九千八十二方零又估挑砂礓工
　　長五百九十一丈内土方九千五百三十一方砂
　　礓一萬八千五百六十九方零查砂礓工挑挖較
　　難必須多用夫力該處與八閘相近情形亦同應
　　照毎年運河内挑挖八閘砂礓之例以每砂礓一
　　方用夫五名估計辦理至應挑工段内恐挑至數
　　尺之下亦如歇馬亭月河一帶開出山根大石未
　　免費力因委員逐段簽試現已簽過數十處並無
　　石底但該工段落綿長萬一開深以後或稍有隔
　　碍之處即於臨時設法妥辦再查該河内共石橋
　　八座查河頭之伊家橋及月河以下之塩石橋其
　　橋下過水甚深惟橋空太窄應於褁頭之外開挖
　　月溝一道以暢水勢除撥用該汛額夫辦理無庸
　　估動錢糧並將木橋四座分别拆留外其萬年橋
　　下石底過水祗有一尺二寸花山橋下石底過水
　　五尺二寸且橋空亦俱窄小與現在估挑寛深處
　　有碍均應另行拆建以通水勢而便行人但該橋
　　雖建自民間今因挑河拆改工程𦂳迫若責令百
　　姓重修未免拮据應即於此案内一併估辦又查
　　該河内東西兩岸有缺口五十八處應於挑工完
　　竣後分别估用柴工逐加堵築以免水勢旁洩不
　　致流緩受淤至其中有在挑工以内之進水各口
　　尤應先為堵閉並將工頭築壩攔截以便戽乾底
　　水挿鍁興挑以上挑河築壩及拆建橋梁各工共
　　估需銀二萬九千四百十七兩零應即動撥司庫
　　銀兩發辦其所需挑河器具照例置備綂扵事竣
　　後核銷(臣/)等因勘估伊家河之便毎日就近查看
　　微山湖水勢現深二丈一尺九寸較定誌尚餘一
　　半必得多路速消方為有禆且此時已近仲冬所
　　有現估之伊家河挑工似應及早辦理於嵗暮趕
　　竣放水冀其多為減洩是以公同商酌請
㫖即行趕辦俟大學士公阿桂自浙回東時再行逐加
　　覆勘並可騐收所挑分數(臣/)等計議已定因即照
　　所估工程逐一分定段落遴委河㕔二員州縣十
　　員承辦府㕔四員承催并選擇熟諳工作之地方
　　佐貳及河工汛閘員弁協同辦理其督工之員専
　　委運河道沈啟震住宿工所上𦂳儧挑自開挑日
　　起勒限四十日完竣(臣/)何裕城(臣/)明興仍隨時往
　　來查騐務期如式挑辦依限完工以仰副我
皇上厪念河防廣籌宣洩之至意再(臣/)等查伊家河自
　　乾隆二十二年間開成以後因未經定有嵗加疏
　　浚之例以致每年全沙噴注淤墊日厚轉須費帑
　　重挑應請自此次挑竣之後遇毎嵗冬運河估挑
　　時於大小挑募夫工價之外量為増給責成該管
　　道㕔將伊家河一併查勘挑浚務令河底與新建
　　之萬年橋底一律相平庶河身不致復淤即可永
　　資分洩之益矣奏入報
聞
　　乾隆四十七年十一月十四日兩江總督兼署河
　　道總督薩載奏言竊(臣/)前接准
　廷寄欽奉
上諭以江南之駱馬湖六塘河鹽河俱係宣洩運河去
　水之要路尤宜展拓口門使得暢達東注方為妥善
　即著傳諭阿桂於浙省回京之便順道㑹勘其應
　趕𦂳籌辦之處一面奏聞一面辦理欽此并接
欽差大學士公阿桂札㑹以海州境内之漣河歸海較
　　六塘河為直捷
　奏明交(臣/)勘辦并囑臣將凡有洩水去路應行辦理
　　之工即行勘辦俟浙省事竣回程再為㑹同覆勘
　　當經(臣/)飛委新任淮揚道師彦公淮徐道劉錫嘏
　　㑹同加總兵銜河標左營副將李永吉河營叅將
　　鄭永泰分投上下查勘籌稟一俟(臣/)安慶事畢即
　　親往覆勘辦理并經恭摺由驛覆
　奏兹(臣/)在皖接據各道將勘明陸續禀覆到(臣/)查江
　　省邳宿一帶運河上承豫省漫溢入運下注之水
　　東受山東沂䝉諸山之水西受伊家河及藺家山
　　由荆山橋出潘家河靳家河彭家河等處皆分洩
　　微山湖之水滙入運河來源較廣其勢本大兼之
　　本年八月初旬風狂雨驟上游山水陡發河湖異
　　漲以一綫運河受各路来水㡬致不能容納幸賴
聖主平日指授機宜預飭廣籌分洩之路如東岸則有
　　駱馬湖尾閭五道引河并劉老澗九孔石閘分洩
　　入六塘河西岸則有十字河臨運壩及顧家庄兩
　　路分洩入黄下游楊家莊口門及李家莊新運口
　　出水俱暢勢若建瓴楊家莊旁并有塩河閘分洩
　　下達莞凟武障等河歸海節節通暢無阻是以八
　　月至今上游邳宿運河内已消水一丈一尺四寸
　　下游中河内已消水九尺二寸劉老澗閘底已消
　　水七尺五寸六塘河已消水七尺六寸現在運中
　　河内僅存水一丈二尺餘寸比之上游東省運河
　　消水實多此即分洩去路疏暢無滯之明騐惟是
　　東省運河七月至九月既止消水二尺以外堤岸
　　不克即時施工民田未能早為涸出耕種則江南
　　之駱馬湖六塘河塩河皆係宣洩運河去水之路
　　自應凛遵
聖訓展拓口門使之更為暢達東注查駱馬湖尾閭五
　　道引河口門原經展寛一百七十餘丈今據道將
　　等稟尚可展寛二十四丈共寛一百九十五丈各
　　口過水一丈三四尺及五六尺不等足資宣洩又
　　十字河之臨運壩口門原寛八丈今再展寛十二
　　丈共寛二十丈口門過水一丈三尺不等分洩入
　　黄亦属暢順此兩處應行展拓口門(臣/)已飛飭道
　　將督率㕔營分投趕辦又劉老澗石閘底現止過
　　水一尺五寸若運河水勢再消尺許則該閘不能
　　過水(臣/)現飭道將在于閘旁酌開堤工一處挑挖
　　引渠滙注閘下引河歸入六塘河其六塘河旁之
　　凌溝口寛五十二丈水深一丈五六尺此一路宣
　　洩甚暢毋庸再展其鹽河分洩中河之水由莞瀆
　　武障等河歸海亦属要路現在下游莞瀆河口門寛
　　六十丈武障河口門寛三十二丈水深各有一丈三
　　四尺宣洩甚暢無須展拓上游從鹽閘金門分洩
　　亦無可以拆展惟鹽河舊閘自四十五年改挑李
　　家荘運口時將舊閘改建新河即將舊鉗口草壩
　　堵閉兹(臣/)行據道將等勘禀測量舊鹽河鉗口壩
　　外之水髙於壩裡積水四尺三寸已於十月二十
　　三日將舊壩啓拆使新舊鹽河兩路河頭均在過
　　水滙入鹽河分洩東注亦甚有益以上駱馬湖六
　　塘河鹽河等處(臣/)凜遵
聖訓展拓口門現在趕辦之情形也至海州境内之漣
　　河上接凌溝陸家口下至新壩係分洩六塘河之
　　水由恬風渡歸海該河寛七八十丈長七十餘里
　　緣海潮往来年久淤墊上年曽經(臣/)耑委降調之
　　原任臬司袁鑒前往帶同海州知州林光照查勘
　　因水勢汪洋瀰漫難以估挑兹(臣/)復委淮揚道師
　　彦公㑹同叅將鄭永泰往勘據稱該河上二十餘
　　里現有積水下四十餘里係属稀淤仍難施工應
　　俟月餘後上下河身水涸土乾可以措手方能辦
　　理(臣/)查該河如能挑浚深通不惟駱馬湖入六塘
　　河之水分洩歸海較為直捷即與海州沭陽一帶
　　民田亦多禆益此係水利河道應照業食佃力之例
　　先行借帑辦理者但可施工即當興舉容俟月餘
　　後(臣/)再察看情形確估
　奏辦又河東河(臣/)何裕城具
　奏擬於徐州北岸潘家屯旁馬家樓一處斜挑引渠
　　一道以達潘家屯引河宣洩入黄兹(臣/)行據淮徐
　　道劉錫嘏㑹同加總兵銜副將李永吉勘禀該處
　　計長一千七百餘丈只有二百三十丈尚属露灘
　　其餘一千五百餘丈現在水深三四尺不等若遇
　　西北風起則普面漫灘俱在水中難以挑挖必須
　　遶越估挑但恐不能得力(臣/)查何裕城所奏開挑
　　馬家樓本属分支仍須滙入潘家屯引河下注如
　　渠頭果可挑至湖心取勢亦較直捷分洩未為無
　　益今既不能接至湖心繞越挑挖亦属無濟且潘
　　家屯等處濱臨黄河非運河東岸駱馬湖等處洩
　　水可比轉瞬黄河歸復故道臨黄各引渠口門均
　　應堵閉是馬家樓一處不特未能興挑即或趕挑
　　完竣亦不及宣洩竟可毋庸糜費又山東之伊家
　　河為分洩微山湖水入江南運河之路據淮徐道
　　劉錫嘏禀稱現今袁守侗㑹同何裕城遵
㫖查勘河頭河尾俱属深通惟中間一段稍淺現在估
　　辦查該河河尾係𨽻江南地方水勢既與河頭一
　　律深通自可毋庸挑挖以上漣河及馬家樓引渠
　　并伊家河尾三處或俟水涸施工或開挑無益或
　　水深毋庸挑浚仍俟
欽差大學士公阿桂自浙回程(臣/)再面商㑹同勘籌妥
　　議另行具
　奏所有(臣/)凛遵
諭㫖督飭道將勘籌運河淺水各路分别籌辦縁由謹
　　由驛奏
聞并繪圖貼説恭呈
御覽奏入報
聞
　　乾隆四十七年十二月初九日山東巡撫明興奏
　　言乾隆四十七年十一月二十八日承准本月二
　　十六日
　廷寄欽奉
上諭據阿桂奏查勘山東伊家河工程摺内稱該河中
　段自善莊橋起至楊家樓止共長七千二百四十丈
　此時業已開工而人夫不多所挑土方尚無分數可
　計等語伊家河闗係湖水分洩去路現已動工挑挖
　應照袁守侗等原奏估辦分數速行齊集人夫上𦂳
　趕辦務期一律寛深不得稍有遲緩著傳諭明興即
　飭令承辦各員多集人夫上𦂳督催其現在辦出土
　方共有若干並令切實查收毋致夫役人等稍有
　偷減將此由五百里傳諭仍將辦理情形據實覆奏
　並諭阿桂知之欽此仰見我
皇上厪念河防至周至宻切查伊家河挑工共長七千
　　二百四十五丈前(臣/)㑹同袁守侗何裕城等逐細
　　核估明確分段派員趕辦並委道府等駐工督催
　　及應先行築壩戽水俟底水涸盡後自開挑日起
　　勒限四十日完竣各縁由均恭摺奏䝉
聖鑒查該河近接微山湖口必須築壩堵截湖流再將
　　原有底水全行戽盡方可挿鍁興挑縁該處地勢
　　髙下不同故底水乾涸亦遲速不等計自次第開
　　挑以来(臣/)叠經飛檄該道府㕔縣等加𦂳督催儧
　　辦昨復親往查催現在地當上游底水空乾較早
　　及土性尚鬆施工稍易各段計出土方已挑有四
　　分其地居下游底水急難戽盡並土性堅實及兼
　　有砂礓各段計出土方亦已挑有二分至三分有
　　餘不等通工牽算合計出土數目寔已挑有三分
　　以上工程目下天氣晴明正可乗時儧辦現復嚴
　　飭承辦各員多集人夫併力挑挖總可依限完竣
　　不致遲悮(臣/)仍往來查察務令照依原估寛深丈
　　尺一律如式妥竣斷不敢任夫役人等稍有偷減
　　以仰副
聖主慎重要工至意奏入報
聞
　　乾隆四十七年十二月二十六日兩江總督薩載
　　河道總督李奉翰江蘇巡撫閔鶚元奏言竊照漣
　　河一道上接凌溝陸家口承受六塘河来源下至
　　新壩由恬風渡歸海為海州境内水利幹河該河原寛
　　七八十丈長七十餘里縁海潮往來年久淤墊又
　　因上游展寛凌溝口下注之水較大海沭地方間
　　被淹浸上年經(臣/)薩載委員前往查勘因水勢瀰
　　漫難以估挑原擬俟今冬水落勘估前
欽差大學士公阿桂札知
　奏明嘱令妥為籌辦奉到
硃批是欽此時(臣/)薩載在安慶查辦事件復經耑委道
　　將往勘據稱該河上二十餘里現有積水下四寸
　　餘里水勢甫落尚係稀淤俟月餘後上下河身水
　　涸土乾可以措手即行估辦并經(臣/)薩載於籌洩
　　湖河水勢分别展拓情形摺内繪圖聲明覆
　奏仰䝉
聖鑒嗣大學士公阿桂自浙回程過浦又經商定如水
　　勢未能全涸即於河旁抽挑引渠因勢利𨗳以資
　　宣洩兹(臣/)等復督道將帶同海州知州林光照詳
　　加勘估内自陸家口漣河頭起至下罾口止工長
　　一千三百丈現在水深一二尺應估築攔水壩一
　　道暫且約攔水勢自下罾口至何家莊止工長六
　　千丈仍係稀淤應于西岸灘邊估挑引渠口寛十
　　丈底寛四丈深八尺先行趕挑俟此六千丈挑竣
　　再將上段壩工起除騰放積水接續儧挑其下段
　　自何家莊起至蒲灣莊止舊有溝槽毋庸估挑惟
　　俟開壩之日相機撈淤引水歸槽宣洩入海以上
　　分别淤土乾土築壩挑挖約估需銀六萬八千餘
　　兩(臣/)等現在一面督令道將再加確估核實詳報
　　一面派委海州知州林光照沭陽縣知縣劉若雨
　　贛榆縣知縣李際夀分段承挑并委淮徐道劉錫
　　嘏河營叅將鄭永泰往来督催趕辦務於明春二
　　月以前一律告竣不獨駱馬湖下注六塘河之水
　　由此直㵼歸海可期暢達即海州沭陽一帶民田
　　積水亦得藉以分消永資利賴至該河係水利工
　　程原應照業食佃力之例歸民辦理但海沭地方
　　連年被水成灾現䝉
聖恩賑恤民力實属不繼(臣/)等查有王亶望在揚家人
　　卞樹卞松等入官家産并將蒋全迪在揚行塩貲本
　　共銀十六萬三千餘兩經塩(臣/)伊齡阿追變齊全
　奏明遵
㫖解交江寧藩庫收存以備工程等項之用今海州境
　　内挑浚漣河攸闗地方水利要工合無仰懇
皇上天恩俯准在於此項銀兩先行借動辦理(臣/)等仍
　　飭司籌議在於海州沭陽二州縣民田内按畝攤
　　徴分作六年還欵如此則濱海民生感沐
皇恩於無既矣再明春豫工告成後江南臨黄之潘家
　　屯各引河均須堵閉上㳺来水仍須歸於江南運
　　河前經大學士公阿桂商及劉老澗以上二百餘
　　里中以一線運河承受上游来水恐驟難消涸擬
　　俟漣河挑竣駱馬湖尾閭洩水必暢彼時湖面騰
　　空自可容納應將沿湖之馬莊閘萬莊閘竹簍閘
　　䡐車頭王家溝栁園頭等閘壩提放之外再在湖
　　邊多開口門數處俾資暢洩則上游東省水勢更
　　易減落(臣/)等現在籌酌臨時相機辦理奏入報
聞
　　乾隆四十七年十二月三十日山東巡撫明興奏
　　言為恭報伊家河完工日期並放水情形事竊照
　　伊家河工程已挑分數節次經(臣/)
　奏報自本月初以来(臣/)往来工次率同運河道沈啓
　　震等上𦂳督催誠恐承辦各員因挑深之後砂礓
　　較多或致稍有稽滯查該工有闗宣洩機宜必得
　　早一日完工庶可多消一日之水(臣/)因復親駐工
　　所責令各該員加倍添夫畫夜儧辦幸賴
聖主洪福連日天氣晴和人夫力作倍極踴躍已於十
　　二月二十三日將通工挑挖完竣(臣/)隨照原估寛
　　深丈尺自工頭至工尾七千二百餘丈之内逐段
　　量騐俱属相符並無草率偷減并查勘應行拆改
　　之萬年花山二橋底俱已照估落低與挑成之河
　　底一律平順其鹽石等橋應於橋旁開溝展寛之
　　處亦已趕辦如式隨令將挑工内各段壩埂自下
　　而上盡行拆除其河身繞灣處所亦即將灘嘴挑
　　切順勢一面察視工頭壩外湖水積髙勢頗湍湧
　　(臣/)隨於二十五日督同道府等迅將頭尾兩壩全
　　行啓放水勢奔騰下注頃刻間已由工尾直達江
　　境運河其情形實為通暢查微山湖水自前月下
　　旬至今陸續又消水一尺現深二丈零四寸比七
　　月間盛漲時已共消水五尺二寸今伊家河挑成
　　放水之後去路已廣從此日就減消實於宣洩之
　　道大有禆益至在工人夫本係就嶧滕附近一帶
　　被水之區催覔應用數十日以來於每日
恩賑之外復得領支工價今挑工完竣正當嵗暮之時
　　該人夫等既幸飽煖有資並冀漲水漸消沿湖地
　　畝即可涸出耕種無不懽忻鼓舞感頌
皇仁謹由驛馳
　奏仰慰
聖懷奏入報
聞
　
　
　
　
　
　
　
欽定南巡盛典卷四十八
欽定四庫全書
欽定南巡盛典卷四十九目錄
　河防(十/五)
欽定四庫全書
欽定南巡盛典卷四十九
　河防
　　乾隆四十八年三月十一日两江總督兼署河道
　　總督薩載奏言竊照江南黄河北岸通連㣲山湖
　　及運中河一帶上年經臣與河(臣/)李奉翰遵
㫖酌籌先後将潘家屯張家荘蘇家山之水線河并十
　　字河顧家荘河北鎮等處開放分洩入黄均属暢
　　達今豫省南岸引河告成
欽差大學士公阿桂㑹同河撫諸臣商酌擬于清明以
　　前開放𨗳引黄流順軌下注河(臣/)李奉翰與(臣/)督飭
　　南河各㕔營将北岸各水口興工堵築業經(臣/)於
　　督辦各㕔春修工程摺内聲明奏
聞嗣據各㕔營陸續禀報潘家屯張家荘以及蘇家山
　　之水線河十字河之臨運黄各壩均經堵閉堅寔
　　惟中河顧家荘一處口門較寛相距臨黄之河北
　　鎮口門亦近洩水本暢口門收窄溜勢愈覺湍急
　　堵閉稍難經臣耑委淮揚道師彦公淮徐道劉錫
　　嘏河營叅将鄭永泰駐彼督率中河桃源㕔營各
　　於金門下埽分投儧堵兹於二月二十九日将臨
　　運臨黄兩處壩工俱已一律堵合斷流現各追壓
　　以期到底並接手趕辦内澆土戧外廂防風可期
　　堅實穩固此外黄河兩岸春修埽工亦俱鑲做完
　　整足資抵禦豫省如期放水下注自可循軌暢達
　　歸海至目前㣲山湖洩下之水綂歸運中河不無
　　稍長上年經
欽差大學士公阿桂㑹同臣勘籌預将運河北岸増挑
　　引渠三處并因劉老澗閘底較髙復於閘旁開挑
　　引渠一道滙入閘下引河均歸駱馬湖六塘河分
　　洩去路甚暢是以中河内自顧家荘堵閉後僅長
　　水二尺餘寸不致盛漲其海州境内漣河展挑寛
　　深各工現據具報已有九分工程日内即可完竣
　　下游添一分洩之路歸海又必迅速若上㳺豫省
　　黄水歸復故道則㣲湖運河之水更必日漸消落
　　(臣/)現在確探一俟黄河水頭下注再行星馳奏
聞仰慰
聖懐奏入
上諭曰覽阿桂已奏黄河歸故道何尚未至江南境乎
　　乾隆四十八年四月十二日大學士公阿桂河東
　　河道總督何裕城山東巡撫明興奏言竊照豫工
　　合龍後東省各處坡水從上而下以次就消湖水
　　亦漸見消動其運河堤岸(臣/)明興率同前任藩司
　　陸燿運河道沈啟震等逐一查量隨時登記各縁
　　由業經恭摺奏蒙
聖鑒(臣/)阿桂(臣/)何裕城先後自豫起程由山東之菏澤
　　鉅野嘉祥取道至濟沿途察看各該縣境内漫水
　　已經全涸其濟寧西北一帶(臣/)阿桂上年冬間所
　　見被水之區現涸出四五十里田畆耕種者頗多
　　至江南之藺家山壩前據河(臣/)李奉翰札知及河
　　員等禀報自三月十六日見消起至二十八日共
　　消水一尺八寸(臣/)阿桂復派軍機章京舒濓直至
　　荆山橋查看水勢據該員禀稱該橋一百九十餘
　　孔現仍孔孔過水其中泓水勢八九尺至一丈不
　　等流行甚駛運河内落水八九寸至一尺餘寸不
　　等而㣲湖水誌自上月初一日豫省放河後迄今
　　止消水三寸仍深一丈八尺一寸者臣等悉心體
　　察縁各湖地勢本属最窪㣲湖又為各湖之歸宿
　　水勢從西北向東南收束是以湖靣日覺收窄而
　　湖口誌樁仍未見速消目下各路坡水日漸減涸
　　荆山橋仍前暢達且駱馬湖自上月十九日䦕放
　　運河後水勢亦應消動則江境運河之水又可由
　　臨湖王栁各閘分洩是上㳺来源既截下路復多
　　路分消㣲湖水勢自不難於早符定誌至運河堤
　　㟁自乾隆四十六年豫省曲家樓漫水下注濟寧
　　以南湖河相連汪洋一片其下則直注八閘其上
　　則倒漾至趙村石佛閘一帶東西兩岸土石堤工
　　淹漫者㡬及二百餘里其正閘单閘橋壩各工亦
　　俱漫於水底屢奉
諭㫖廣籌宣洩水勢得以陸續消退臣阿桂臣何裕城
　　抵濟後復㑹同臣明興乗船上下察看自濟寕在
　　城閘下起至江境黄林荘止綂計两岸土石堤工
　　共長五萬三千二十餘丈現已出水者二萬八千
　　九百七十餘丈未出水者二萬四千四十一丈民
　　捻共長五萬五千八百五十餘丈現已出水者五
　　萬十丈零未出水者五千八百四十丈零正閘二
　　十三座已出水者二十二座惟六里石閘一座舊
　　制本低現與单閘橋壩涵洞等工俱漫水中今就
　　現在情形約加估計除地形最高未經漫水及雖
　　經漫水不致殘損之堤埝均毋庸估計責令額夫
　　平墊外其堤根水淺汕刷無多之各叚均照舊式
　　估加修補至逼臨湖坡水深之處堤身收分丈尺
　　亦照舊制估計惟堤頂高處若按叚估辦未免低
　　昻不一查出水之堤有現髙至四尺者即照此勘
　　估總以髙出此時水靣四尺為度以期一律整齊
　　平坦計興工時堤根已涸乾者純用土方堅築如
　　堤根尚存積水土工難以站立者照老堤舊制添
　　估碎石坦坡其缺口水勢較深者則用排樁廂埽
　　俾土工可期堅實又魚臺汛東堤向来僅髙五六
　　尺許應加髙土頂二尺以偹縴道其西岸排樁工
　　及韓荘一帶大石工仍照舊估辦不必増髙以節
　　帑項再運河正閘底石板已損之處方可拆修其
　　餘或補修數層或止加鈎抿惟現漫水中之单閘
　　橋壩涵洞等工殘損既多均應拆估重修舊閘之
　　下跌有深塘者酌為移建築堤之後往常壩内坡
　　水難以立消者則於最窪處酌添单閘以洩之又
　　各閘及滚水壩等工俱應於水中簽樁鋪底必湏
　　先築圈壩以便動工其韓荘大石工數千丈西靣
　　逼臨大湖亦宜照舊制於該工之外先築圏壩将
　　根盤堅築至兩岸民埝前奉
恩㫖概歸官辦埝身寛窄不一兹照官堤稍窄之工酌
　　估而頂髙之處則與官堤相平庶上下堤埝相連
　　倍加平整以上各工除将堤身舊土及尚可應用
　　之舊石通盤核抵外計两㟁土堤及加築碎石坦
　　坡工共需銀十萬七百三两零民埝土掃及排樁
　　等工共需銀三萬六千三十四两零排樁碎石堤
　　工並填築土心及上加頂土共需銀二十八萬八
　　千八十九两零大石壩工共需銀十萬六百六十
　　八兩零修做閘座橋壩涵洞裹頭並築圈堤等工
　　需銀十二萬四千二百七十四两零通共估需銀
　　六十四萬九千七百七十两零此係就現在水勢
　　約略估計但水底探量究恐不能甚凖仍俟秋令
　　動工時逐一再查如尚有可減之工即歸節省核
　　實請銷如實有闗宣洩必湏量為増改之處(臣/)何
　　裕城等另行具
　奏或因取土遥逺以及風雨守候(臣/)明興酌量辦理
　　毋庸復請䦕銷致滋糜費之漸再查官堤舊制道
　　路已属綿長今民埝統歸於官辦則叚落更為遥
　　逺(臣/)等於酌估之便復公同商酌所有自濟寕在
　　城閘下起至新店閘上止一段長三十里自珠梅
　　閘下白家水口起至彭口閘下止一段長五十里
　　並将望湖亭至黄林荘一段長八十餘里均係地
　　形稍髙現可取土自當派員即行修辦則秋令以
　　前可先得工程十分之三其餘水深各工仍照前
　　奏於大汛時将採買已到之木石料物分運工次
　　並多𣲖人員認明段落一俟秋令水退普律興工
　　分投趕辦㫁可不致遲悮其運河正閘應送漕艘
　　而滚水壩等工亦資宣洩未能同時並舉查本年
　　糧艘抵東各帮較之上年已早半月况河湖水勢
　　日減更可銜尾遄行而江西省蠲免漕糧重船又
　　經減少約至九月以内囘空定可全出東境維時
　　将届冬令水勢全涸閘壩各工次第儧辦計於四
　　十九年春令以前一律完竣概復舊制奏入
上諭曰如所議行用項足否
　　乾隆四十八年四月二十三日两江總督薩載河
　　道總督李奉翰奏言竊照江南黄河地處下㳺两
　　年来凢河身淤淺之處及露出灘嘴節經督臣薩
　　載隨時勘估屢次挑切以期寛深順勢今黄水復
　　歸故道必湏上下相度溜勢之趨向預為防範臣
　　自豫省蘭陽新河一帶查勘回南督同總兵銜左
　　營副将李永吉上由虞单交界至清口一帶沿河
　　探量黄河水靣寛九十餘丈至一百三四十丈不
　　等一律深通流行迅疾毫無阻滯大溜仍循舊軌
　　東注惟豐碭北岸石林地方從前溜走中泓二十
　　年來舊工淤閉今黄流下達溜勢稍向北趨現在
　　尚存灘靣三十餘丈恐将來或致生工(臣/)已飭令
　　該管㕔員運貯料物以為有偹無患之計其餘形
　　勢如常並無改易至外河順黄壩南岸一帶乾隆
　　四十六年六月内大學士公阿桂覆奏河工圖内
　　於
御樁亭之西仰蒙
皇上硃筆㸃記飭令詳加籌畫當經(臣/)與督(臣/)薩載㑹
　　同履勘
　奏請在於該處築做磨盤大壩以資挑䕶奉到
硃批此非目前急務矣俟新工合龍後妥為可耳欽此
　　今黄水下注溜勢仍由西南坐灣臣到彼察看現
　　在塌崖自應在於該處用柴土廂做磨盤壩工使
　　河勢不至卧進有碍木龍既可保䕶南岸灘崖又
　　可挑溜東趨實属两有禆益現已督飭道㕔確切
　　估計造冊具詳核實興工奏入報
聞
　　乾隆四十八年五月初九日河道總督蘭第錫山
　　東巡撫明興奏言竊查東省濟寧以南運泇两㕔
　　属堤岸工程先經(臣/)等㑹同大學士公阿桂確切
　　勘估需銀六十四萬九千餘两奏蒙
俞允並荷
聖慈垂念大工用項
特賞撥部庫銀五十萬两到東俾資應用(臣/)明興因興
　　工在即飭令藩司孫士毅於餘剩
恩賞商捐項下先撥銀二十萬两發交運河道庫先行
　　支給其運道两岸工段(臣/)等惟有率同辦工司道
　　等慎重撙莭上𦂳籌辦以期得尺則尺漸復舊制
　　兹查月餘以來各湖水勢已共消落一尺有餘兩
　　岸堤形露出更多所有原估土石工程除各閘座
　　橋壩等項現在尚漫水中應俟水勢減落再行確
　　核情形分别修舉外其東西两岸堤埝内有出水
　　漸髙之處如運河㕔境内自濟寧在城閘下至新
　　店閘一段及泇河㕔境内自珠梅閘下至彭口閘
　　上一段又嶧汎八閘内一段均可遵照前奏先行
　　赶辦其餘各段落雖應俟秋令䦕工而通計湏用
　　木石料物為数甚多上年採辦之樁木大石計數
　　尚属不敷至碎石一項亟湏䦕採必湏乗此数月
　　内一一辦齊陸續運貯各工以便臨時取用不致
　　稍有停待(臣/)等就工程之難易定銀數之多寡遴
　　𣲖地方河工各員酌定段落分投承修共計将两
　　岸堤工分為四十九叚内属運河㕔境者計二十
　　九段委令運河道沈啟震在濟寕一帶督催其属
　　泇河㕔境者計二十段即派前任布政使陸燿駐
　　夏鎮一帶督催其隨同分催之員復委在工効力
　　之李封陳淮並東昌府知府興安兖州府知府王
　　祿朋及丞倅等官分路查催以期迅速(臣/)等俟部
　　撥銀两解到時飭令孫士毅再行按時續撥由運
　　河道轉發承修各員陸續領辦所有現在應行先
　　辦之三段即令分得該工之員飛即集夫興築已
　　於四月二十八日䦕工(臣/)明興現赴濟寧一帶上
　　下督催趕辦秋令以前先行辦畢迨一交八月以
　　後水勢更落各工物料亦已偹辦齊全即可次第
　　興修一律妥完不致遲悞(臣/)等仍不時往來查察
　　務期併力同心要工畢舉以仰副我
皇上慎重河防漕運之至意統計此次工程按照漕規
　　已属敷用或尚有例外支給(臣/)明興即當通融籌
　　辦以資接濟奏入報
聞
　　乾隆四十八年五月十三日两江總督薩載奏言
　　竊臣於徐州交缷河篆後即遵
㫖前赴沛縣勘籌移建城工均經恭摺奏蒙
聖鑒嗣(臣/)帶同各道府自徐至淮将淮北各處
行宫詳細確勘凛遵
聖訓祗将舊有房間粉飾裱糊見新其新添之黄巚
行宫移建之楊家庄
行宫亦各撙節估辦不敢稍事増華至金山對岸之師
　　古灘至棲霞一帶前經臣
　奏請䦕挑河道以通舟楫以避長江之險仰蒙
聖恩俞允撥發帑金當即確估派委十三州縣分段承
　　挑(臣/)今春
陛辭回南暫駐清江督辦河務所有師古灘河道責成
　　江寧總局司道就近督催赶辦嗣據禀報河已挑
　　成其河頭河尾以及两岸尚湏建設閘座酌開涵
　　洞以資蓄洩禀請勘籌到(臣/)查該河既已開通即
　　為商賈往來要道自應籌計萬全庶可一勞永逸
　　應添閘洞亦湏熟諳人員確估此時河工事簡加
　　總兵銜之副将李永吉素稱諳練現在無事臣即
　　帶同該員渡江與司道等由師古灘以至棲霞挨
　　工查騐該河員已照估挑挖其中尚有應行收拾
　　之處而原估口底逢灣處尚覺稍窄两岸縴堤亦
　　覺卑矮該河南岸一帶多山遇雨則山水下注盡
　　歸新河北岸則多汉港通江潮汐往來夾沙而行
　　均不免於停積自應於两岸多設涵洞河頭河尾
　　亦應建設閘座相機啟閉則山水江潮出入節宣
　　有制可無壅遏停沙之患惟是此河現已挑通壩
　　基尚未起除(臣/)體察輿情商民亟思通行舟楫臣
　　隨将两岸應行收拾之處指示各工員上緊收拾
　　並将建設閘座涵洞處所勘定交李永吉等詳細
　　確估一靣即令各工員将壩基先行起除淨盡使
　　江潮灌注水勢通流聴民舟楫往來試騐仍於水
　　平之後潮小之時測其何處寛深何處淺窄逐一
　　插立標記俟本年霜降後水落潮平時再行築壩
　　展挑寛深並将两岸縴道加培髙厚其應建閘座
　　涵洞現在委員購料次第分投趕辦務於霜降後
　　一律完工則來年春水長發開放通行商民更可
　　永資利賴(臣/)騐籌事畢即由棲霞勘工回省其李
　　永吉於各閘洞估計核定已令仍囘河工辦事奏
　　入報
聞
　　乾隆四十八年六月初六日河東河道總督蘭第
　　錫山東巡撫明興奏言東省濟寧以南運河工程
　　仰蒙
皇上特發帑金乘時修復因两岸工段綿長計程三百
　　數十里分段派委需員甚多現在(臣/)等将水勢消
　　落易辦工段先行興修已於四月二十八日動工
　　業經奏蒙
聖鑒其餘各段先令領銀辦料以偹臨時應用所有丞
　　倅州縣佐雜及㕔汎等官已派有一百餘員一至
　　秋令水落工程齊舉加以協辦分催在在需員未
　　免不敷派委現有來東投効之候補候選等官情
　　願各認工段捐資承辦又有革職降調等員亦情
　　願一靣自行出貲分段承修一靣照例呈請捐復
　　原官紛紛具呈到臣(臣/)等伏思運道工段較長必
　　湏多員承辦此項投効人員果能奮勉出力則工
　　程既得尅期早竣而正佐等官便可減派數員更
　　於地方有裨可否准其在工効力之處出自
皇上天恩如蒙
俞允(臣/)等即於两岸堤工内添出數段令其自行出貲
　　承辦無庸動支
　帑項除查明各該員履厯分别䦕列職名另行具
　奏外所有呈請投工効力人員應否准行(臣/)等謹先
　　㑹同請
㫖奏入
諭部速議
　　乾隆四十八年七月初九日河道總督蘭第錫山
　　東巡撫明興奏言竊照東省濟寧以南運河两岸
　　縴道工段綿長計程三百數十里分段派委需員
　　甚多現在丞倅州縣佐雜及㕔汛等官已派有一
　　百餘員一至秋令水落工程齊舉加以協辦分催
　　在在需員未免不敷派委現有來東投効之候補
　　候選等官情愿各認工叚捐資承辦可否准其在
　　工効力之處經臣等恭摺具
　奏經部議覆准其留在東省捐貲承辦查明人數止
　　湏足敷差委毋任濫收併将人數履厯報部存案
　　奉
硃批依議速行欽此行知到(臣臣/)等查投工効力人員
　　現在來東具呈者自丞倅而下至佐雜等共三十
　　六員内有本應即用者有議叙分發者有止應雙
　　月選用者資格既有不同工程之難易亦属不一
　　若不量加限制聴其自行佔認不特㪚漫難稽亦
　　易啟趨避之弊(臣/)等公同斟酌量其班次之遲速
　　以定出資之多寡按照原估工程派出次難者三
　　段責成該員等分段承修仍𣲖委熟諳工程之員
　　協同辦理務湏材料堅實工程穩固不得草率從
　　事希圖将就完工令原派之督辦分催各員輪流
　　稽查毋許稍有偷減懈怠臣等仍不時查考稽其
　　分數勤惰以定将来之優劣如有辦工不如式者
　　立即掣去除将人數履厯造冊報部存案外(臣/)等
　　謹䦕列各該員簡明清单恭呈
御覽奏入
上諭部知之
　　乾隆四十八年七月十一日江南河道總督李奉
　　翰奏言竊照江南黄河地處下㳺河形窄狭今嵗
　　黄流歸復故道恐大汛水長時溜勢或有改移必
　　湏留心防範先事綢繆(臣/)於四月内自豫囘江沿
　　途察勘河溜趨向情形見豐碭北岸石林地方河
　　勢坐灣溜往北趨止存灘寛三十餘丈即慮生工
　　當經飭令該管㕔員運貯料物以為有偹無患之
　　計並經恭摺奏
聞兹查前月以來黄水漸次加長該處大溜趨逼刷灘
　　迅速情形喫𦂳(臣/)隨督令道将㕔營一靣儧築壩
　　臺加帮裡戧一靣趕𦂳䦕槽預辦下埽旋即溜勢
　　刷至堤根半月内已接續做成新埽七十餘丈趕
　　𦂳追壓到底一律廂做堅實現在埽外水深二丈
　　五六尺至三四丈不等(臣/)上下相度大勢已定専
　　委總兵銜副将李永吉在工督辦所做新埽隨時
　　保䕶足資抵禦可免他虞又邳睢㕔属黄河南岸
　　瓦房工從前大溜䦕行上中下三段舊埽工長二
　　百餘丈已􁩱閉多年前嵗溜向南趨下叚先已生
　　工今黄水加長溜復上堤(臣/)與道将等勘籌商酌
　　若上段中段同時廂做不但緩不濟急並用料較
　　多徒滋縻費隨于上段督令趕做挑水大壩一道
　　挑䦕溜勢中段即經平穩可以毋庸搶辦動用料
　　物錢糧現令淮徐道核實造冊請銷不使稍有浮
　　冒再外河老壩口至紅幅荘一帶堤長四百七十
　　餘丈外係埽工内係深塘情形既属单薄而溜勢
　　又係頂冲不得不早為籌計若将後塘一律填平
　　需費浩繁(臣/)再四思維惟有将堤工加帮寛厚以
　　資捍衛就堤工臨溜之緩急定帮寛之丈尺共需
　　土方銀一萬一千餘两如此斟酌辦理庶錢糧不
　　至多糜而堤工實資鞏固奏入
上諭曰覽奏欣慰
　　乾隆四十八年七月二十一日山東巡撫明興奏
　　言竊照濟寧以南運河两岸工程最闗𦂳要屢奉
諭㫖嚴催重運船隻迅速抵通並令回空各帮速出東
　　境以便運河工程及早興修查運河自六月以來
　　湖水日漸消減(臣/)查看情形彭口閘至十字河向
　　係涸淺處所南陽棗林新店以及石佛趙村等閘
　　两年来因湖水浸漫未經大挑两岸堤工坍刷入
　　河未免淤淺恐江廣各帮船重難行(臣/)督飭地方
　　河員齊集人夫設法疏濬一靣多撥剝船隨時起
　　剥漕(臣/)毓竒押送尾帮来東又復親身督押上下
　　往來照料儧行并押令旗丁多加縴夫日夜趕挽
　　各帮船隻俱依限行走並無遲滯六月二十四五
　　及七月初一等日各属又普得透雨閘河水勢連
　　日増長足資浮送兹江西各帮已於本月初四日
　　全行過濟較之上年實早五十五日漕(臣/)毓竒即
　　督押尾帮沿途催儧北上諒可遄行無滯現據具
　　報豫東回空漕船已次第入境已飭沿河各委員
　　迅速嚴催俾囘空各帮接續南下早出東境一俟
　　秋汛過後水勢消落所有两岸各工即可普律興
　　修現在所辦各段(臣/)往來工次逐段查看運河㕔
　　所属在城閘以下第一第二分已修完一千六百
　　二十餘丈泇河㕔所属珠梅閘以下第一第二分
　　又嶧汎閘内第二十分已修完三千九百三十餘
　　丈(臣/)親加查騐俱属合式完整稍有夯築不如法
　　者(臣/)即靣加指示務令一律堅實鞏固至两岸土
　　石堤工自四月以來續行涸露者又有二萬三千
　　餘丈其間段漫水之處通計尚有六千二百餘丈
　　所有涸出之處可以施工者(臣/)已飭令原派各員
　　酌量地勢即行趕修總期得尺則尺現在㣲山湖
　　水量深一丈五尺南陽湖水現深六尺四寸昭陽
　　湖水現深七尺五寸獨山湖水現深七尺一寸将
　　來汛水過後下流暢消間段漫水之處自可全行
　　涸出一律動工尅期完竣所有應用土石物料現
　　在陸續督催運貯各工以偹臨時應用以期無悞
　　奏入報
聞
　　乾隆四十八年八月初二日两江總督薩載河道
　　總督李奉翰奏言竊查黄運湖河伏汎安瀾情形
　　業經(臣/)等恭摺奏
聞嗣據河南陜州呈報萬錦灘黄河内七月初四初七
　　初九等日三次共長水一丈二尺又據黄沁同知
　　呈報沁河内初八日長水六尺三寸滙歸下注南
　　河交秋以後黄水有長無消徐城誌樁現長至一
　　丈三尺七寸查南岸之毛城舗峯山四閘先經次
　　苐啟放其北岸之蘇家山滚壩普靣過水一尺及
　　一尺五六寸不等四路分洩而水勢未消上下各
　　㕔工程在在報險如桃源㕔属之七里溝宿虹㕔
　　属之化村舗夏家馬路朱家閘邳睢㕔属之七壩
　　魏工或溜勢下移異常湍激或埽工塌缷傷及堤
　　坡急需搶辦(臣/)李奉翰即由桃源宿虹以至邳睢
　　挨工查勘督飭叅遊㕔營分頭搶䕶淮徐道劉錫
　　嘏在豐碭一帶巡防據報亦星飛馳至下㳺料理
　　或轉運料物或跑簰買土晝夜赶辦各工現俱搶
　　廂平稳保䕶無虞(臣/)薩載自東省㑹勘運河工程
　　事竣回徐接據銅沛㕔營禀報張家馬路溜勢頂
　　冲舊埽塌缷潰傷堤頂當即委令加總兵銜副将
　　李永吉并銅山縣知縣田文龍酌帶銀两星夜前
　　赴該工㑹同該㕔營實力搶䕶(臣/)薩載亦即到工
　　察勘查張家馬路一工最為𦂳要乾隆四十二年
　　八月内因水長工險曽經前督臣髙晉查勘該工
　　内塘寛深越堤綿長當經加帮髙厚䦕挖進黄出
　　清溝槽放淤保䕶平稳嗣即逐漸淤閉本年因溜
　　勢上堤直射該工刷去外灘将上壩舊埽二十三
　　段計長一百六十二丈全行塌去潰傷堤頂幸内
　　塘淤髙尚有後靠但係迎溜頂冲必湏摟䕶惟隨
　　廂隨塌舊料業已用盡無可措手轉運緩不濟急
　　所幸新料已經登場買運交工接濟無如工叚綿
　　長所費不貲隨與李永吉等靣為商酌該工越堤
　　寛長尚属可恃第年乆恐有隙漏隨即跑簰買土
　　帮築裡戧一靣将上壩掃工趕𦂳補廂挑䕶一靣
　　在於下壩挑挖進黄溝掣其溜勢順流下注則上
　　壩不致着重并将大王廟後撑堤挑開使水勢灌
　　滿下塘澄淤由四道溝渠出清仍歸正河下注以
　　水禦水可無冲囓之虞開放水戧後仰賴
聖主洪福
　河神黙佑溜勢順行業已化險為平至該工
　大王廟前後皆水則廟宇自難保全現已敬謹移請
　神像在髙阜處所安置俟該工淤定再為遷盖其越
　　堤仍飾加謹保守不使稍有疎懈奏入報
聞
　　乾隆四十八年八月二十五日两江總督薩載河
　　道總督李奉翰奏言竊臣等前奏黄河水勢盛漲
　　搶䕶各工及張家馬路酌放水戧平穩情形一摺
　　奉到
硃批以手加額覽之秋汛即至敬之慎之欽此又摺内
　　張家馬路放淤将廟後撑堤挑䦕使水勢灌滿内
　　塘句上奉
硃批此法甚好欽此又接准乾隆四十八年七月二十
　　七日
上諭據薩載等奏黄河水勢盛漲搶䕶各工及張家馬
　　路相機酌放水戧平穩情形一摺已於摺内批示矣
　　此次伏汎黄水連前共長至一丈三四尺大溜奔騰
　　浩瀚實為盛漲上下各㕔工程如夏家馬路張家馬
　　路等處在在險要該督等督率在工員弁人等或趕
　　𦂳搶䕶或酌放水戧仰賴
上蒼嘉佑
　河神黙助得以化險為平各工保䕶安稳以手加額欣
　　慰覽之朕感荷之餘益深䖍敬現在秋汛即至新河
　　下㳺在在喫𦂳薩載等尤宜倍加謹慎督飭工員晝
　　夜防守保䕶各工俟秋汎奏報安瀾後再降諭㫖将
　　該督並河東江南两總河及在事出力員弁交部議
　　叙以示奨勵再閲圖内張家馬路堤後塘内清水深
　　八九尺至一丈一二尺不等恐傷及堤根亦為可慮
　　此時如能放淤使水去泥澄壅䕶堤根固為盡善否
　　則亦湏設法疏消毋令清水積存堤外致貽後患上
　　届南巡時閲視河工亦見數處堤後尚有積水彼時
　曽諭設法疏消放淤該督等並宜逐一留心查勘一
　律妥辦或放堤外以為鞏固堤工之計至薩載等另
　摺所奏李家荘口門外黄水漸次増髙恐致漾入淤
　墊新河已於六月二十八日堵閉等語楊家荘口門
　出水既暢自無湏李家荘新河分溜該督等相時堵
　閉所辦甚合機冝但何以未經奏及計彼時薩載已
　赴東省㑹勘運河工程李奉翰何以亦未具奏直至
　降㫖詢問始行奏覆伊等豈未知朕厪念河防昕夕
　懸注耶着傳諭該督等此後凡有關河務事宜俱着
　隨時具奏以慰厪念将此由四百里諭令知之欽此
　　(臣/)等跪讀之下感悚交集查李家荘口門前經相
　　機堵閉未能仰體
聖心隨時奏
聞實切惶恐時當秋汎(臣/)等理應督飭工員加謹保䕶
　　且頻年河務上厪
宵旰殷勤感荷
天庥今河流復歸故道(臣/)等更當竭力修防以期安瀾永
　　　慶仰慰
　宸𠂻此(臣/)等職分應盡之事乃蒙
　皇上先事施恩飭俟秋汎安瀾降
　㫖将臣等並河東河(臣/)及在事出力員弁交部議敘聞
　命自
　天感激無地臣等敬将奉到
　恩諭傳宣在工文武各員咸知感戴倍加奮勉晝夜在
　　　工敬慎防守不使一刻少懈並經札㑹河東河臣
　　　蘭第錫一體欽遵督飭防䕶以副
　聖懐張家馬路新放淤工塘内清水較深誠如
　聖諭恐致傷及堤根仰蒙
　指訓應使水去泥澄或設法疏消毋令清水積存堤外
　　　致貽後患
　聖慮周詳至明至當(臣/)等查該工下壩内塘自清水灌
　　　滿以後由五道水溝而出仍歸正河進黄出清逓
　　行灌注内塘清水原深八九尺至一丈一二尺者
　　今測量止水深一二尺至四五尺不等計已澄淤
　　六七尺至丈許進黄口門水勢平緩出清溝五道
　　水深自四五尺至八九尺不等塘内仍在澄淤今
　　秋可望淤平大堤内帮裡戧外䕶埽工均甚穩固
　　上壩埽外溜勢日漸開行該工可保無虞至此外
　　舊有數處堤後積水或空塘之處上届恭逢
聖駕南巡時
親臨閲視指示設法辦理如順黄壩並夏家馬路等處
　　(臣/)等已凛遵
聖訓用土填平其外河老壩口一工因係從前漫水冲
　　成深塘寛濶積水過深放淤既不放心若将積水
　　放於堤外而周圍俱属民田並無可通引渠且車
　　水填土不惟需費浩繁附近亦無處取土(臣/)等前
　　經靣加籌畫惟有将堤工加帮寛厚以資捍衛估
　　需土方銀一萬一千餘两當於本年六月十三日
　　繕摺具
　奏並繪圖貼說恭呈
御覽七月十一日奉到
硃批覽奏欣慰欽此查該處加帮堤工飭令層土層硪
　　修築堅實現已儧辦将次工竣足資穩固其餘各
　　處現在督飭道廰詳加確勘(臣/)等惟有凛遵
聖訓留心勘籌相機妥辦務使堤工一律鞏固以仰副
　　我
皇上慎重河防之至意再(臣/)等前
　奏各工搶䕶平稳後大河已消水二三尺不等臣等
　　業於七月二十九日恭摺由驛奏
聞嗣於八月初二日至初八日復又陸續長水二尺五
　　寸徐城誌樁仍長至一丈三尺七寸與上月相等
　　各工加謹修守仰賴
聖主洪福天氣晴爽風勢寧静河流循軌暢行通工俱
　　属穩固今水已平定三日時交白露可望漸消(臣/)
　　現惟嚴督各工員倍加保䕶以兾秋汎安瀾上慰
聖懐奏入報
聞
　
　
　
　
　
　
　
　
　
　
　
　
欽定南巡盛典卷四十九
欽定四庫全書
欽定南巡盛典卷五十目錄
　河防(十/六)
欽定四庫全書
欽定南巡盛典卷五十
　河防
　　乾隆四十八年九月初九日山東巡撫明興奏言
　　竊照濟寧以南運河兩岸堤工先經
　奏明興修運河㕔所属之在城閘以下第一第二分
　　泇河㕔所属之珠梅閘以下第一第二分嶧汛閘
　　内之第二十分已將次竣工所有稍髙涸出之處
　　可以施工者應酌量地勢即行趕修方不致冬令
　　擁擠(臣/)先經飭令運河道沈啟震率同兩㕔按照
　　情形逐一親履查勘據該道具報運河㕔境接連
　　先修一二分之第三四五六七分及二十八九分
　　泇河㕔境接連先修一二分之第三四五分共工
　　十叚均已涸出髙水面三四五尺不等可以先行
　　動工已催令工員募夫集料於八月初八日開工
　　(臣/)查涸出地叚既已陸續興工所有應用土石樁
　　料俱應早為備貯以資臨時應用(臣/)已飭工員趕
　　𦂳運送貯工不致稍有遲悮其餘地叚如一有可
　　以施工者即應隨時趕辦(臣/)現在出闈日内即親
　　往濟寧一帶查勘督催仍于掲曉前趕回入闈㑹
　　同填榜亦可無悮至微山湖水截至本月十二日
　　計深一丈三尺九寸昭陽湖計深四尺七寸南陽
　　湖計深三尺六寸獨山湖計深四尺六寸近日各
　　湖消水甚為迅速所有間段深水之處將来自可
　　全行涸出一律動工尅期完竣以仰副
皇上厪念要工至意奏入報
聞
　　乾隆四十八年十月初七日河道總督蘭第錫奏
　　言竊查運河濟寧以南應修堤岸工程綿長數百
　　里荷䝉
皇上大發帑金五十萬兩次第興修係(臣/)職任専責臣
　　因防汛在豫雖節次檄催究不克親身督辦兹據
　　運河道沈啟震禀稱原派工程四十九分除四月
　　至八月先已動工修葺之十五分外其餘三十四
　　分時逾白露堤岸均已涸露俱可一律趕辦酌定
　　于二十二日普律動工(臣/)查大工一時齊舉(臣/)急
　　須親往率同查辦現在黄河兩岸舊工接添搶辦
　　之處(臣/)逐一查勘一律稳固連日水勢長落不過
　　數寸蘭陽以下新工三處分溜漸次平緩埽工不
　　復報蟄其正河溜形愈覺迅駛至寧陵商邱一帶
　　堤根澄淤更厚大溜由中泓直達河尾奔騰東注
　　形勢至為暢順(臣/)與撫(臣/)面為商酌就近督率該
　　道㕔營縣照舊巡防可冀永慶安瀾現在秋分已
　　過(臣/)即扵二十七日由山東曹單黄河下游一帶順查
　　工程即由碭山一路取道馳赴山東臺荘八閘泝
　　流而上率同該道㕔按段稽查以臻妥速其續涸
　　工叚内節據該道禀稱逐細確估尚可撙節銀數
　　萬兩容(臣/)與撫(臣/)明興核定另行奏請
聖訓再南糧回空船隻已進臨清口者截至八月二十
　　日之宿州二帮止共有四十八帮已過濟寧者截
　　至二十二日之淮安頭帮止共有三十帮已出東
　　境者截至十六日之常州白糧帮止共有五十帮
　　其未進臨清口之船祗有二十八帮較上年此時
　　重運尾帮尚未出口實為非常迅速本年輪届大
　　挑攸闗緊要將来南旺煞壩之日期自可趕早無
　　悮奏入報
聞
　　乾隆四十八年十月十五日河道總督蘭第錫山
　　東巡撫明興奏言竊查運河濟寧以南應修堤岸
　　工程本年三月間大學士公阿桂與前河(臣/)何裕
　　城㑹同撫(臣/)明興督率運河道沈啟震等逐加探
　　估運泇二㕔境共堤工五萬三千二十餘丈民埝
　　五萬五千八百餘丈内除未經漫水及雖漫而不
　　致坍損之堤埝無庸估計祗責令額夫平墊外至
　　堤埝出水卑薄者量估髙寛按照彼時水痕以出
　　水四尺為度維時淹沒之堤埝尚有二萬九千餘
　　丈水深一二尺至四五尺不等約計至秋令動工
　　時可以消水三尺其餘未必盡能涸露因於排樁
　　碎石工段之外酌量増添其堤根積水之處添估
　　碎石坦坡并將各缺口水深處所廂填樁埽至韓
　　莊大石工并上下閘座橋壩涵洞裹頭等工分别
　　估修其坍塌過甚者則估計拆修移建復于大石工
　　外估築臨湖圏壩以便興築統計各項工程共需
　　銀六十四萬九千七百七十餘兩擬將已露之三
　　大段先行動工餘於秋令普律興辦但各工係就
　　彼時水勢約畧估計而水底探量究不能甚凖應
　　俟秋令動工時逐一再查如尚有可減之工即歸
　　節省如有闗蓄洩必須増改之處另行具奏仰邀
俞允(臣/)蘭第錫于抵任後㑹同催辦已將先修之三大
　　段趕辦完工其餘各段亦即于八月初八日及二
　　十二日次第普律動工均經奏䝉
聖鑒查濟寧以南各湖漫水俱滙注于微山一湖上年
　　七月盛漲時深至二丈五尺六寸自豫工堵合以
　　後四月間尚深一丈八尺餘寸詢查乾隆二十二
　　三年間江南孫家集漫口漲水入運消落甚遲且
　　毎年伏秋必有汛水長發是以前于估工時就彼
　　時湖水情形約計自春徂秋消長相抵祗可消水三
　　尺因即照此逐加估計今荷
聖主洪福本年伏秋間消水甚速而去路更復大暢現
　　在微湖水深一丈二尺八寸計自估工至今又消
　　水五尺餘寸各處堤埝除水口深塘之外已盡行
　　涸露所有土石工程均得乘時趕辦按日計工定
　　于明春一律全完凡工次人員以及沿河居民並
　　赴工力作人等無不鼓舞歡欣喜出望外因查兩
　　岸堤埝此時普律顯露既可一目瞭然即大石閘
　　壩等工其水中根脚亦正可探量確切(臣/)等先經
　　叠飭運河道等將應改應減之處逐細確查務歸
　　切實(臣/)等于往來查工之時復率同覆勘如原估
　　排樁碎石工内已經堤根涸露即減去樁石改為
　　土工其水勢雖退而地形窪下處所則減去排樁
　　祗留碎石坦坡以資攔䕶至大石工内查明底石
　　己未損各層數及該工應築之臨湖圈壩一併量
　　為節減其拆修各閘座内亦有因根脚尚堅改估補
　　修之處此外有稍為請添者亦就水落情形酌量修
　　做並經(臣/)蘭第錫
　奏明將魚臺汛東岸十八水口嵗修工程歸入估辦
　　其餘悉照原估辦理通共復估土石各工實需銀
　　五十五萬六千八十兩零比較原估之數除増減
　　相抵外計共節省銀九萬三千六百八十九兩零
　　(臣/)等現照此次估定工程飭知承修各員各就所
　　分定段落乘時趕辦以期来春妥速完竣除俟工
　　竣後將修辦各工銀數照例確核造冊具
　題奏入報
聞
　　乾隆四十八年十月二十三日河東河道總督蘭
　　第錫奏言竊(臣/)據運河道沈啟震禀稱上河㕔属
　　板閘外汶衛交㑹之處向建挑水雞嘴草壩一道
　　以挑溜勢俾免渾流倒灌淤墊口門本年河勢變
　　遷該壩未能得力應請酌量加修以資抵禦並該
　　㕔属東昌迤北之永通戴灣磚板等閘歴年乆逺
　　閘墻閘底多有損壞應即分别拆修補修昨漕(臣/)
　　毓竒過濟時亦諄諄以板閘外應將挑壩籌商以
　　免停淤嘱(臣/)勘明酌辦今(臣/)率同明幹㕔員逐一
　　詳加察看查臨清板閘以下汶衛合流自乾隆二
　　十八年上游直省堵築沙莊大壩漳河别無分減
　　全入衛河毎當汛漲挾帶泥沙奔騰湍激閘内汶
　　水不足相抵凡遇啟板渾水即借勢倒灌是以磚閘
　　至板閘兩旁二里之内厯年挑出沙土髙阜成山
　　夏間重運行走時有水中撈濬之事從前乾隆二
　　十五年於板閘下順崖建做挑水壩順流外挑助
　　汶敵衛厯年廂修以免直灌口門之患今查板閘
　　外衛河已向西北坐灣並不直注閘口自閘口至
　　衛河河崖新長淤灘六十餘丈灘髙水面四五尺
　　不等汶水出閘六十丈外方與衛河合流現在形
　　勢尚順惟淤灘頗厚衛河河底亦漸淤髙汶水不
　　克建瓴冲刷所有雞嘴壩工未能挑溜得力祗借
　　以䕶崖保閘惟應照常酌量加髙以備盛漲(臣/)與
　　熟諳河員及老民土兵詢謀商酌實無一勞永逸
　　可免倒漾停淤之法擬俟明春挑工完竣閘河鋪
　　水後酌于口門外汶水將㑹衛水之處在汶河兩
　　崖對築箝口草壩中留三丈金門隨時酌量安置
　　挨牌既不使衛水散漫倒漾而汶水借資箝束下
　　注有力可以攻衛刷沙即板閘啟板之時閘内水
　　勢亦可無虞過洩如此酌辦需費無多如果辦有
　　成效再為加廂髙厚来年恭逢
皇上南巡經由該處容(臣/)另行繪圖貼説恭請
聖駕閲視
指示機宜敬謹遵照辦理再查磚板二閘為汶衛門户
　　當衛水發時須多下板蓄汶俟衛力緩後啟放今
　　磚閘下截數層及板閘閘面閘耳多有殘損臣委
　　員確切估計逐一修補所費亦属無㡬歸于明年
　　嵗修造報至板塊向係按年抽換三年一週今即
　　令全行更換新板俾無漏縫仍俟三年後方許照
　　舊抽換至永通戴灣兩閘建自前明嗣經拆修迄
　　今已歴四五十載或閘墻坍損或閘底蟄裂均應
　　拆修而現當濟寧迤南衆工畢舉各處大挑工程
　　亦較往年為多不便同時興修且開春挑工竣事即
　　須鋪水以待新漕亦恐趕辦不及(臣/)即責令該道
　　㕔認真粘補不許草率有悮啟閉俟明年重運過
　　後再行另估拆修以垂永久(臣/)現即由甲馬營一
　　帶馳赴戴村壩查勘壩工並将現估大挑土方銀
　　數及煞壩日期再與該道詳細核定另摺具
　奏奏入報
聞
　　乾隆四十八年十一月二十八日兩江總督薩載
　　河道總督李奉翰奏言竊(臣/)等承准乾隆四十八
　　年十月二十三日
　廷寄欽奉
上諭據薩載等奏黄河形勢兠灣刷成新河一摺内稱
　郭家堂一帯黄河坐灣溜勢偏趨南岸田家樓埽工
　係頂衝迎溜正擬於老灘挑挖引渠引溜直趨現在
　興工尚未挑成而河溜日見塌進勢甚迅速當即乘
　勢啓放河頭河尾共刷寛一百數十丈全河大溜暢
　達所有田家樓埽工現經淤閉等語覽奏忻慰已於摺
　内批示矣郭家堂老灘正在挑挖引渠仰邀
河神黙佑乘勢塌寛全河大溜忽然取直歸中自係
　善機朕心深為嘉悅但閱圖内郭家堂逼近新河該
　處現有居民房屋向来堤外灘地其距河稍逺之
　處原准民間居住惟不准私築堤堰致碍水道例禁
　本明前經降㫖命河臣㑹同地方官妥協經理但恐
　日久廢弛小民各䕶田廬仍不免私自圏築竟侵佔
　河形以致汛水長發時有碍溜勢於河務大有闗係
　除将此摺交軍機處存記俟明春南巡若就近亦可
　親臨閲看外著傳諭薩載李奉翰蘭第錫何裕城明
　興於南北兩河灘地留心實力查辦毋得視為具文
　将此諭令知之欽此(臣/)等跪讀之下仰見我
皇上念切河防諄諄
訓示永期順軌安流之至意伏查堤外灘地距河稍逺
　　之處雖聴民住居但不准私築堤堰有碍水道誠
　　如
聖訓例禁本明乾隆四十六年欽奉
諭㫖飭查(臣/)等曾經通飭查禁并於往来勘工之便留
　　心察看凡民間住居之所皆在髙阜老灘為溜行
　　不到之處若汛水長發溜勢所經民早遷移是以
　　近年以来堤外灘地尚無私築圏堰之事郭家堂
　　地方在平日距河稍逺本有民居今該處挑直成
　　河民居較近(臣/)等現在飭令道府㕔縣隨時查看
　　相度形勢如河漸塌寛即督令居民遷讓毋許私
　　築圈堰侵佔河形致碍溜勢此外南北兩岸或有
　　似此民居距河較近之處(臣/)等惟有凛遵
聖訓留心實力查辦不敢視為具文至該處新河明春
　　恭逢
聖駕臨幸徐州若就近仰邀
閲視指示(臣/)等更知有所遵守惟該處相距徐城較逺
　　其里數實有若干當即行令道府確查兹據淮徐
　　道劉錫嘏並徐州府知府錢金殿查明禀覆(臣/)等
　　查新刷引河在徐州以上蕭縣境内北岸名郭家
　　堂南岸即田家樓埽工若南岸雲龍山起由蘇堤
　　韓家山一帶至田家樓計程九十五里再由田家
　　樓起至外灘新河頭十四里計程共一百零九里
　　若自雲龍山出徐州北門外渡黄由北岸至李家
　　樓計程九十五里再由李家樓至郭家堂外灘新
　　河頭十六里計程共一百一十一里由郭家堂至
　　栁泉
行宫須由山徑取道荆山橋總路行走計程有一百四
　　十里核計南北兩岸距徐總在百里以外不惟一
　　日不能往回即做兩日往回程站亦覺稍逺(臣/)等恭繹
諭㫖若就近亦可
親臨閱看今郭家堂新河相距徐城既逺明春
聖駕幸徐是否
親往閱視謹繕摺由驛覆
　奏並繪圖貼説恭呈
御覽奏入
上諭曰如此可以不必往視又徒勞爾等修葺也届
　期再奏或差一人往視亦可
　　乾隆四十九年閏三月十八日兩江總督薩載河
　　道總督李奉翰奏言竊照江南河工一應脩防蓄
　　洩機宜仰荷
聖明洞鑒隨時
指示凡闗𦂳要土石工程毎逢
翠華南幸
親臨閲視
指示周祥固已金堤鞏固共慶安全茲逢
聖主
厪念河防
六巡江浙廣諮博採以期安益求安(臣/)等職司水土自
　　當仰體
聖心再加籌畫查江南黄河自豫省開放新河以来水
　　勢建瓴直注上年伏秋大汛異常盛漲溜勢上提
　　下坐各工在在險危(臣/)等往来督率搶䕶仰賴
聖主洪福幸獲平稳揆厥所由葢因徐州河面寛止八
　　十餘丈形勢最窄黄河止此一束雖上有毛城舖
　　蘇家山下有峯山閘等處分洩相距徐州較逺總
　　未能得隨長隨消之力是以徐城上下各工搶䕶
　　頗費周章查徐州以上南岸舊有天然閘一座原
　　為減洩黄水之路亦由五湖㑹入洪澤湖出清口
　　歸海縁閘下引河年久淤墊一經開放去路不暢
　　則經過之蕭縣宿州靈壁等州縣民田易致淹浸
　　故多年未敢輕易啟放而下游引河淤墊較甚所
　　費煩滋亦未敢遽請興挑(臣/)等愚昧之見黄河伏
　　秋兩汛水勢大小不一如可容納自毋庸藉此引
　　河分洩設遇盛漲有此引河實可減其壅盛之勢
　　且與其倉皇於既漲之後又莫若籌减於未漲之
　　先是此道引河寧可備而不用庶不致臨時周章
　　合無仰懇
聖恩将天然閘下引河一律挑浚深通以備盛漲之年
　　開放分洩水由引河而下附近民田亦可無虞淹
　　浸如此多一去路不但徐城可期永保奠安即通
　　工亦不致有危險之虞至該閘減下之水歸入洪
　　澤湖所有髙堰山盱臨湖石工上届恭逢
聖駕
南巡欽奉
諭㫖加髙改建一律修整石工層數已髙惟堤外子堰
　　尾土尚矮只須普律加髙培厚則淮揚數州縣民
　　生更資保障再外河老壩口堤工後有深塘上年
　　(臣/)等㑹
　奏加帮寛厚以資捍衛欽奉
硃批此非長䇿明嵗至彼爾可提奏面議欽此(臣/)等凛遵
訓諭先行勘籌審度該處後塘寛濶積水過深設法宣
　　放無可通之路若戽乾積水用土墊平約需銀三
　　十萬兩未免多費就現在堤工而論底寛十七丈
　　頂寛十丈至十二丈不等往後逓年酌量加帮足
　　資抵禦此時似可毋庸改辦惟查外河順黄壩一
　　帶空塘
　河神廟後前嵗已遵
諭㫖用土填平其攔黄壩内塘尚有積水若一併填平
　　則前後聨成一氣更屬萬年鞏固所有三處情形
　　謹繪圖貼説恭摺具
　奏如䝉
聖恩
俞允仰懇
皇上
特頒
諭㫖以便欽遵估辦所需錢糧並懇就近在于兩淮運
　　庫
勅撥應用更沐
皇仁於無既矣奏入
上諭曰即有㫖諭
　　乾隆四十九年閏三月二十日河道總督蘭第錫
　　山東巡撫明興奏言竊查東省運河堤岸自濟寧
　　以南至黄林莊計長三百四十里從前豫省漫水
　　下注湖河一片東西兩岸土石閘壩工程多有淹
　　漫經厯三次伏秋風浪撞擊為時既久坍損益多
　　查微山湖水勢最大之時計深二丈五尺六寸比
　　常年多至一丈四五尺仰䝉
皇上厪念河防廣籌宣洩分路疏消漫水日漸減落自
　　上年春間豫省工程堵竣經大學士公阿桂㑹同
　　前河(臣/)何裕城撫(臣/)明興督率運河道等逐加查
　　勘維時微山湖水仍深一丈八尺三寸計尚有漫
　　水六七尺未經消退所有兩岸土石堤埝并閘壩
　　橋洞裹頭等工尚多淹漫水中當經逐節探量就
　　水勢之淺深定施工之先後除未經漫水及雖漫
　　而不坍損之處毋庸估計祗令額夫平墊外其漫
　　損堤埝酌估修復或用土工或加樁埽或于湖坡
　　著重之處堆砌碎石簽釘排樁至韓荘一帶大石
　　堤工及各處正閘单閘并橋壩涵洞裹頭等項分
　　别估修拆修概復舊制約估需銀六十四萬九千
　　餘兩聲明俟秋令水落再行確核一面将先涸之
　　三段即行動工(臣/)蘭第錫自上年五月抵任㑹同
　　(臣/)明興催辦至秋間水勢大消堤形間段涸露即
　　經查照原奉撙節覆估共節减銀九萬三千
　　六百八十餘兩實需銀五十五萬六千八十兩零䝉
聖鑒綂計運泇兩㕔境工程共分為四十九段派委河
　　工地方丞倅以下等官及投効各員承修於上年
　　八月間普律動工(臣/)等飭令運河道沈啟震暨濟
　　東道楊鍾嶽住工經理並委留工効力之李封陳
　　淮及㕔汛佐雜各員分頭催儧並多派委員續辦
　　一切木石料物源源運工以資接濟(臣/)等互相往
　　來親加督辦當将稍易工段先行辦完其最難段
　　落(臣/)復率同該道等上下查催並隨時體察情形
　　設法添員帮辦兩月以来亦據陸續報竣(臣/)等逐
　　處查騐凡有稍不如式之處均令重加修築務期
　　一律堅實現查修復兩岸官堤共長五萬一千八百
　　十七丈内土堤一萬七千七百十六丈九尺埽工
　　八十六丈大石工三千八十二丈四尺碎石坦坡工
　　一萬三千七百二十二丈八尺湖河排樁碎石工
　　二萬九百七十五丈八尺至兩岸民埝本應民間
　　自為修理上年欽奉
恩㫖此次概歸官辦計長一萬四千五百六十三丈二
　　尺内土工一萬三千八百一十四丈二尺樁埽碎
　　石等工七百四十九丈又修補大閘二十四座单
　　閘十九座三空橋二座滚水壩二座水口褁頭四
　　十二座洩水涵洞十二座俱於閏三月十一日普
　　律完工所用例價銀兩(臣/)等因工段繁多復於查
　　催之時就其修做情形逐細察看務歸切實其中
　　有原估土石各方較之實在工程其零星尺寸稍
　　有未符即經隨時更定計又節省銀一萬六千六
　　百三十兩零以重錢糧通計兩岸土石等工共實
　　用銀五十三萬九千四百四十九兩零(臣/)等伏思
　　東省運道惟濟寧以南地勢本低而昭陽微山兩
　　湖之間河坡各水連為巨浸向係於水中築堤簽
　　樁堆石以通縴挽在昔年創建鉅工興修不易迺
　　自漫流入運數百里之縴道久被浸淹雖竭力經
　　營漕船尚能行走迨既經涸露水無堤束節節淺
　　淤運道河工大有闗係仰䝉
聖明厪注
特沛恩膏大發帑金又幸漫水疏消迅速得以大施工
　　作凡有闗於蓄洩啟閉機宜者無不復還舊制不
　　特縴路通連漕行無阻而沿河兩岸從前被水居
　　民藉資力作口食充裕莫不懽忻鼓舞感戴
皇仁是以數月之内堤岸一新民居復舊(臣/)等於各工
　　完竣之後次第騐收均屬整齊堅實其堤身髙寛
　　尺寸亦悉與原估相符從此濟運有資自可長期
　　鞏固欣幸之餘倍深感激奏入報
聞
　　乾隆四十九年四月十二日河道總督蘭第錫山
　　東巡撫明興奏言本月初十日奉
上諭山東運河前因豫省漫水下注湖河一片縴道閘
　壩俱被淹浸上年合龍河復後特降諭㫖將東省
　運河官民堤埝土石各工一律興修通共用銀五十
　三萬九千四百餘兩今因例價不敷加用津貼銀五
　十三萬餘兩據該撫明興奏請分年按亷歸欵毋庸按
　例攤徴等語向来黄運兩河間遇𦂳要工程採辦物
　料雇募人夫官發例價本屬優厚即或因料物昂貴
　限期稍𦂳一時難以取給于例價之外復有津貼不
　過加至十分之二三至多亦不過十分之五儘足敷
　用况運河堤岸工程尤非若豫省之堵築壩工可比
　加價銀兩何以較正項増至一倍恐其中不無藉端
　分潤之弊但朕軫念羣黎如河南江南等省一切河
　務闗係民生者不惜數千百萬帑金興工修築以期
　永資捍衛又何靳此數十萬津貼銀兩致官民竭蹷
　耶所有此次東省運河津貼銀五十三萬餘兩若按
　例攤徴民力固不免拮据即地方官捐㢘歸欵亦恐
　不肖之吏有所籍口致滋派累竟加恩准其一體作
　正開銷以示朕惠愛黎元有加無已之至意即使工員
　等果有侵蝕浮開等弊將來别經發覺時必當按律
　懲治所謂與其有聚歛之臣寧有盗臣自不肯因恐
　有弊端轉致恩澤不能下逮也将此通諭知之欽此
　　(臣/)等跪讀之下不勝感悚竊查東省運河堤工前
　　因河流下注致被淹浸䝉
皇上厪念運道民生大發
　帑金無論官民堤埝土石各工俱一律興修祗因工
　　程稍難購料昻貴取土運石逺近不同夫功亦有
　　多用酌加津貼遂至五十三萬餘兩此皆例外加
　　増為數過多自應本省官民稍効悃忱自行籌辦
　　是以(臣/)明興奏請分年捐亷歸欵毋庸按例攤徴
　　乃䝉
皇上格外隆施念此項津貼銀兩若按例攤徴民力固
　　不免拮据即地方官捐亷歸􁏣亦恐不肖之吏轉
　　滋派累
恩准此項津貼銀五十三萬餘兩俱作正開銷仰見
聖主睿慮周詳防微杜漸
恵養黎元無微不至(臣/)等謹即刊刻謄黄遍行曉示俾
　　官民人等咸知
皇仁浩蕩
恩加無已之至意並嚴飭各工員永逺存記此後一切工
　　程不得例外多用至(臣/)等及各工員辦理工程即
　　不能力圖樽節又復安享厚亷夙夜自思寤寐難
　　安伏查用項既已充裕則保固自應加展(臣/)等酌
　　議此次工程内有例應保固三年者請加為六年
　　例應保固五年者請加為十年限内如有殘缺坍
　　卸即責令承辦之員自行修補不准再行開銷嵗
　　修錢糧其有事故實在無力者即著落原派之總
　　催分催各員及(臣/)䒭名下分别代修以重
　帑項以昭平允奏入報
聞
　　乾隆四十九年六月初七日河東總督蘭第錫山
　　東巡撫明興奏言竊(臣/)等前於四月初一日恭奉
上諭山東運河堤岸各工前經發帑興修現已一律完
　整辦理甚為妥速蘭第錫何裕城明興俱著交部議
　叙其道府以下各官著蘭第錫明興查明實在奮
　勉出力者交部從優議叙其次出力者交部議叙其
　餘隨同在工未經出力者亦不必濫行叙入至効力
　各員或留河工委用或留地方差遣並著蘭第錫明
　興分别查明酌議具奏欽此(臣/)等跪讀之下感激悚惶伏
　　查此次東省運河工程因段落綿長期限𦂳迫其
　　在工承修及僱工辦料各員派用人數未免過多
　　必須詳加查察就其出力之等差以定列名之先
　　後(臣/)等凛遵
諭㫖公同查議計總催司道三員分催知府同知等官
　　八員辦料官三員辦工優等官二十二員内除布
　　政使陸耀甫經開工即赴新任不敢仰邀議叙又
　　原任布政使今授知府李封原任按察使今授知
　　府陳淮均已䝉
恩簡用及現已降調通判之原任知府王祿朋均無庸
　　復予議叙外其餘道府以下沈啟震等三十一員
　　均屬辦理妥速奮勉出力應請
㫖交部從優議叙又承辦工程應列為次等之濟寧州
　　知州王道亨等三十一員及委催工料出力之候
　　補布政司經厯馮津等十員均請交部議叙此外
　　辦工黽勉及需員帮辦始能完竣者計十三員并
　　隨辦工程及協催工料之佐雜官二十八員雖均於
　　要工無悮然僅隨同辦事應同新投効之四十員
　　均無庸概請議叙以致稍有冐濫再查上年投効
　　各員捐資辦工均已一律妥竣其應歸於河工地
　　方之處(臣/)等就其才具分别酌議如捐復知府李
　　濤等二員業於
行在引
見奉
㫖仍留東省補用又捐復直隸州知州許承蒼一員應
　　俟引
見後請亦留地方差遣又候選知州許紹錦等七員均
　　應留于地方計應留地方之府州縣佐雜等官共
　　十員至原任同知魏逢堯本係河員出身其承辦
　　工程早經完竣應俟捐復後仍請留於河工委用
　　又候選同知何元度等二十九員均請留於河工
　其應留河工之丞倅佐雜等官共三十員以上各員(臣/)
　　等往来工次留心體察随時分晰登註今復遵奉
恩㫖詳加察核往返札商意見相同謹将辦工人員出力
　　等第及應留河工地方之投効各員查明酌議具
　奏並分繕清单恭呈
御覽奏入
上諭部議之
　　乾隆四十九年七月初六日吏部奏言議得内閣
　　抄出署理河東河道總督蘭第錫等奏稱竊(臣/)等
　　凛遵
諭㫖公同查議謹将辦工人員出力等第及應留河工
　　地方之投効各員查明酌議具
　奏並分繕清单恭呈
御覽於乾隆四十九年五月二十五日奉
硃批該部議奏欽此欽遵抄出到部除山東布政使陸
　　燿四川寧逺府知府李封山東青州府知府陳淮
　　兖州府降調知府王禄朋淄川縣叅革知縣孫功
　　烈該督等既稱不敢仰邀議叙應毋庸議至河東
　　河道總督蘭第錫山東巡撫明興(臣/)部業經淮其
　　加一級在案毋庸再行辦理外應将總催工程之
　　運河道沈啟震濟東道楊鍾嶽等二員分催工程
　　之東昌府知府興安等五員辦料官武定府同知藍
　　嘉瓉等二員承辦工程列為優等之濟南府同知
　　繆暉吉等二十二員應請照例從優各准其加一
　　級承辦工程列為次等之濟寧州知州王道亨等
　　三十員委催工料出力之候補布政司經厯馮津
　　等十員應照例各准其紀錄二次投効辦工請留
　　地方差遣之捐復知府李濤知縣郭徳平業經引
見奉
㫖准其捐復原官仍留該省補用辦工已竣之捐復直
　　𨽻州知州許承蒼業經捐復尚未引
見應俟引
見後准其留於山東地方委用投効辦工請留河工委
　　用之原任同知魏逢堯應俟該員捐復引
見後准其留於河東河工委用候選知州許紹錦等七
　　員俱准其留於山東地方差遣委用侯選同知何
　　元度等二十九員俱准其留於河東河工差遣委
　　用仍令該督撫詳加察看如果始終奮勉出力遇
　　有相當缺出分别題咨補用再查各省差委需員
　　奏請㨂發例由(臣/)部帶領引
見發往向來河道總督奏請將候補候選正佐雜職等
　　官留工差委者(臣/)部俱議令該督給咨送部引
見今試用知州許紹錦等投効河工未經引
見應行令該督等分别給咨送部引
見恭候
欽定奏入
諭依議行
　　乾隆四十九年十二月初一日兩江總督薩載奏
　　言竊照江南揚州至金山向由運口入江該處江
　　面較寛且迴瀾一帶係屬大溜往來對渡未免涉
　　險應将𤓰洲城内外舊有河道挑浚深通由此渡
　　江至金山江面僅止三里較為便捷又自鎮江至
　　龍潭棲霞一帶向係經由陸路若從長江行走必
　　須經由黄天蕩舟行不便應自錢家港起挑河一
　　道直達棲霞一水可通又金壇境内漕河淤淺亦
　　應挑浚此三處河道經(臣/)與撫(臣/)閔鶚元於乾隆
　　四十七年九月初十日繕摺繪圖具
　奏聲明請動金壇于時和入官銀五萬七千餘兩辦
　　理不敷之銀再行籌撥等因奉到
硃批好知道了欽此旋接
　廷寄内開乾隆四十七年十二月初八日奉
上諭昨福長安到京奏及伊過江南據薩載告稱江南
　運河入江口門距金山行宫較逺今查有舊河身一
　道若加挑濬止有三里經過更覺便捷且可避中泓
　溜勢之險而於商賈舟楫往來亦為利便又往棲霞
　向係經由陸路不免捨舟登岸今亦擬挑河一道直
　達棲霞一水可通以省往返䟦涉之勞等語並將圖
　説呈覽此議可行俱應亟為者著傳諭薩載閔鶚元
　即将此二處於明春迅速興工挑濬先動張鸞玉案
　留江銀兩應用但念四十九年南巡粘補行宫等費
　未免不敷現已傳諭富勒渾等於賞給浙省辦差多
　餘銀兩内撥解江南二十萬兩薩載等自能仰體朕
　意妥協辦理也将此由四百里諭令知之欽此查前
　　項河道(臣/)與撫(臣/)閔鶚元督同總局司道並調到河
　　工熟諳估計之員往来查勘逐細確估派員分段
　　承挑瓜洲金壇兩處河道尚易辦理惟自錢家港
　　至龍潭棲霞一帶河道綿長南岸臨山北岸通江
　　山水江潮互相灌注兩岸即以挑河之土築做縴
　　堤並酌開汊河以資蓄洩臣等隨時察看指示工
　　員妥辦於四十八年四月内工竣騐收後開壩通
　　流聴民舟楫往來試騐因原估口底逢灣處尚覺
　　稍窄縴堤亦覺卑矮又經
　奏明於上年霜降水落潮平後復行築壩展挑寛深
　　加培縴道並酌添橋座増修駁岸涵洞於今春一
　　律完工恭值
聖駕南巡
御舟經臨仰䝉
皇上沿途閲視奉
聖諭以此河於商民往来稱便
欽定該河之名為便民港遵即勒碑表竪現在江水通
　　流隨潮長落大小舟楫多由此河行走以避長江
　　黄天蕩之險而渡江船隻悉走𤓰洲城河江面甚
　　近商民莫不感頌
皇恩永慶安恬核計開挑便民港河道並分築兩岸縴
　　路建設橋座涵洞原估續估共用銀一十二萬九
　　千三百三十七兩一分四釐挖撥民田拆遷房屋
　　照例給價共用銀一萬六百九十四兩九錢五分
　　四釐又開挑𤓰洲城河築壩並修建木石橋座水
　　闗共用銀一萬八千六兩二錢三分三釐又挑浚
　　金壇漕河用銀三千八百二十一兩一錢七分七
　　釐以上三處河道統共用銀一十六萬一千八百
　　五十九兩三錢七分八釐除金壇漕河動用銀兩
　　另行造冊咨部報銷外所有開挑便民港并𤓰洲
　　城河因差務案内開挑遵
㫖動用
恩賞各欵銀内辦理除分晰造冊咨送軍機處核銷外
　　(臣/)謹㑹同江蘇撫(臣/)閔鶚元繕摺具
　奏奏入報
聞
　
　
　
　
欽定南巡盛典卷五十
欽定四庫全書
欽定南巡盛典卷五十一目錄
　河防(十/七)
欽定四庫全書
欽定南巡盛典卷五十一
　河防
　
　
　
　
　
　
　
　
　　沂河上承臨朐沂諸山河之水兼有汶祊淶及桞
　　青等河合流下注毎遇水發瀰漫坡田乾隆十三
　　年大學士髙斌修築西岸長堤並於江風口建砌
　　滚水石壩分消異漲經歴十年石壩刷坍其壩口
　　洩入武河之支河多有淤墊二十三年
欽差臣裘曰修河臣張師載撫臣阿爾泰勘修石壩長
　　一百八十丈挑挖壩外之武河䧟泥燕子芙蓉等
　　河沂水分流有制蘭郯二邑水有去路漲不為患

　
　
　
　
　
　
　
　
　　微山湖居東省下游衆水滙聚湖之尾閭一由韓
　　荘湖口閘入運一由茶城小梁山一帯㑹荆山橋
　　河以逹江南運河自黄河北岸石林口漫溢之後
　　茶城一河漸淤乾隆二十一年間孫家集全黄灌
　　注而小梁山之河復淤僅有湖口閘宣洩去路甚
　　㣲黄水漫流入湖歴經嵗餘湖不能容遂與運河
　　連為一片積聚難消兖属瀕湖村莊及江南銅沛
　　二縣地畝悉被淹浸我
皇上軫念民生堵築孫家集挑挖小梁山至荆山橋河
　　縁湖水浩大三月之間僅消尺餘二十二年撫臣
　　鶴年查韓荘迤南舊有伊家河形可以開通洩水
　　奏准查辦復經鶴年㑹同
欽差臣裘曰修夢麟河臣張師載勘度河頭通湖處髙
　　於梁旺城河尾入運處一丈九尺四寸實為微湖
　　宣洩扼要之區計挑河長一萬二千五百五十三
　　丈因第七叚河身之下有山根大石阻遏水道又
　　開通月河長一百三十五丈河頭係利國驛路所
　　經建築滚水石壩一座金門寛十一丈並建石橋
　　以通驛路此河與荆山湖口三路分流奔騰無滯
　　其所出湖水直注韓荘八閘之外逓掣而下濟金
　　魚銅沛等州縣被淹村荘漸次消涸永除水患此
　　河扵二十二年開挖兼有侯孟龍王二泉自西而
　　東横穿入河每遇伏秋汛漲停積沙泥年久愈多
　　兼之四十六年黄河北岸曲家樓漫溢東注湖河
　　浩瀚未能迅速疏消四十七年
欽差直督臣袁守侗河臣何裕城撫臣明興㑹奏普加
　　挑挖中叚長七千二百四十五丈及河内萬年花
　　山二石橋因橋空窄小橋底髙仰有礙宣洩一併
　　拆改落低以資疏消暢利

　
　
　
　
　
　
　
　
　　嶧縣韓荘滚水壩舊係石堤乾隆二十一年微湖
　　水漲亟籌疏洩江南總督尹繼善奏請添建閘座
　　尚未興工二十三年奉
諭㣲湖積水已消閘座雖不必添建或酌量運河蓄水
　尺寸将閘口迤上之堤留為滚水壩經督臣尹繼善
　　河臣張師載撫臣阿爾泰勘明即扵湖口閘迤北
　　六丈之上奏建滚水石壩金門寛三十丈壩脊照
　　湖口閘金門水深一丈二尺五寸水大則漫壩宣
　　洩水小則收蓄濟運二十三年河臣張師載撫臣
　　阿爾泰因上源濟寧魚臺尚有未盡全涸之地奏
　　請落低以湖口閘水深一丈為度三十年河臣李
　　清時撫臣崔應階江南河臣李宏議覆漕臣楊錫
　　紱奏将滚壩磯心毎孔添砌槽石設板啟閉如水
　　小之年加板攔束多收一尺設遇隂雨連綿水勢
　　日増将板起除暢洩洵于漕運民田均資利賴四
　　十六年儀工漫水東注風浪擊撞韓荘湖口一帯
　　壩堤俱致坍塌四十八年将堤岸閘壩一律修理
　　整齊以時啟閉

　
　
　
　
　
　
　
　
　　魚臺縣西堤辛荘橋北舊有水口二處每年秋水
　　盛漲由此分洩入昭陽湖以逹㣲山湖春閒堵閉
　　以濟運行縁歴年口門過水日漸刷深運河既難
　　節制微湖受水過多乾隆二十七年河臣張師載
　　撫臣阿爾泰奏堵水口另建滚水石壩寛二十丈
　　壩脊髙運河底六丈如水汛浩大聴其滚洩入湖
　　六尺以内留以濟運節宣有制無慮旁流可省毎
　　年築壩拆壩之費並免湖水過大之患四十六年
　　儀工漫水下注湖河一片此處壩岸亦被冲塌四
　　十八年修理復還舊制工程鞏固魚臺以西湖河
　　悉已平治舟行無阻居民亦保永寧矣

　
　
　
　
　
　
　
　
　　乾隆二十三年河臣張師載撫臣阿爾㤗興築南
　　陽縴道以利運道至三十二年因樁木經歴年久
　　漚泡朽折石無樁管土隨石䣃河臣李清時奏将
　　殘缺過甚各叚補修四千餘丈嗣又續有塌䣃均
　　經隨時估修以資利渉又運河之西有牛頭河一
　　道上承宋家窪及各州縣坡水下逹昭陽湖湖中
　　舊有馬公橋一座係魚臺縣驛路所經計長五百
　　一十八丈下設橋洞統計僅寛二十三丈牛頭河
　　入湖之水當來源極盛時因橋洞收束徃往壅滯
　　不消三十七年河臣姚立德撫臣徐績奏多添橋
　　洞加寛十丈並将湖河淤淺之處抽溝導引俾上
　　游之水㨗趨昭陽湖而濟寧西坡一帯已除水患
　　四十六年儀封曲家樓漫水下注自濟寧在城閘
　　下直至沛汛交界水勢汪洋湖河一片兩岸土石
　　閘壩等工盡皆淹沒四十八年春間漫流疏消經
　　大學士公阿桂河臣何裕城撫臣明興奏復還舊
　　制次第興修其湖靣水深之處除原有碎石叚落
　　外擇其最要或加排樁或添碎石坦坡河靣埽灣
　　迎溜之處用樁石攩䕶足資抵禦而縴道橋梁閘
　　壩等工亦已一律完固矣

　
　
　
　
　
　
　
　
　　魚臺縣舊運河係明時運道自濟寧耐牢坡由牛
　　頭河至榖亭鎮出徐州鎮口閘屢受黄淤且經吕
　　梁洪之險明臣朱衡開新河改南陽至夏鎮道出
　　昭陽湖之東又被黄淤明臣李化龍復取東西二
　　泇水為源開河至江南皂河名曰泇河而舊運河
　　遂廢現在河形尚存且通舟楫界於微山湖之西
　　南上接金鄉之淶河桞林河由沛縣安家口至銅
　　山縣之茶城與荆山橋河相通乾隆二十二年河
　　臣張師載撫臣蒋洲㑹同
欽差臣裘曰修夢麟奏疏此河并濬牛頭河淶河桞林
　　河在上游言之則濟寜金鄉以下滙注之水皆有
　　去路而水患可除在下游言之則直接現在之茶
　　城河而脉絡貫通

　
　
　
　
　
　
　
　
　　泗河發源於泗水縣之陪尾山㑹合諸泉由魯橋
　　入運名為魯橋𣲖至兖州府城東向有金口石壩
　　遏泗水由黒風口㴠洞穿入府城㑹府河之水至
　　濟寕州之楊家壩一出天井入運名為天井𣲖一
　　㑹洸水入馬場湖瀦蓄因涵洞淤在河底来源既
　　已壅滯楊家壩用土堵築去路亦復隔㫁毎嵗俱
　　有暴漲之虞乾隆二十二年河臣張師載撫臣蒋
　　洲㑹同
欽差臣裘曰修夢麟奏将黒風口涵洞改建減水閘楊
　　家壩亦改建石閘用板啟閉上下流通節宣有制
　　又泗水下流董家口扵十四年修建石壩減洩漲
　　漫之水由孟家橋逹蜀山湖旁分一股由貫家灣
　　之西出興隆橋仍㑹泗水入運因壩身過髙毎遇
　　水漲即溢入濟境東坡三十七年河臣姚立德撫
　　臣徐績以今昔情形不同泗水南趨轉為石壩所
　　累拆除董家口石壩展寛孟家橋疏濬馬坡以下
　　入湖尾閭俾水大之時直逹蜀山湖免致旁溢東
　　坡春間水小即于孟家橋以下築一土壩攔截仍
　　由興隆橋濟運從此泗水歸宿有路濟寧東坡一
　　帯亦不致有漫溢之患二十三年于新店月河内
　　新閘月河内仲淺月河内魯橋擺渡口修建涵洞
　　四座新店閘下四里灣修建单閘一座于秋汛過
　　後測量坡髙于河即挨次起放以資疏消四十六
　　年儀封曲家樓漫水下注汪洋一片兩岸土石閘
　　壩等工盡皆淹沒单閘涵洞漫泡兩年全行坍䣃
　　于四十八年照舊拆修惟新店閘上之上四里灣
　　並無单閘涵洞縁坐當窪區宣洩甚暢歴年鄉民
　　呈請于此處開挖堤口以洩積水屢開屢築殊費
　　民力是以添建单閘一座以期坡水速消民田有
　　禆其兩岸堤工亦俱次第興修復還舊制惟坡靣
　　水勢寛深迎風受險之處添砌碎石坦陂以資抵
　　禦

　
　
　
　
　
　
　
　
　　　山東郯城縣城北禹王臺傳為大禹遺跡既鑿馬
　　　陵山以導沭水復築臺以遏其衝俾由江南沭陽
　　　海州注海不使㑹合䝉沂諸水入駱馬湖以為民
　　　患故俗諺有沂沭不相見見靣成一片之語明季
　　　時郯令毁臺取石修城沭水遂無所禦康熈二十
　　　八年
聖祖仁皇帝命河臣王新命建竹絡石壩約攔水勢該工
　　　雖𨽻屬山東而實闗繫江南之利病嗣是南省下
　　游數十年得以奠安又經河臣陳鵬年齊蘇勒先
　　後増設堤堰雍正八年山水驟發舊堰年久多被
　　衝潰水勢下注越運漫黄下游皆成巨浸河臣嵇
　　曽筠奏建竹絡壩工長六百餘丈補修堰工三百
　　五十丈下接郯宿沭河民堰以資捍衛河臣髙斌
　　於乾隆元年以壩工坐當迎溜處所地勢尚有卑
　　窪恐難資捍禦奏加修裏戧石工以為未雨綢繆
　　之計毎嵗於汛水将發之前即𣲖撥南河目兵前
　　往住宿防守按期探報水勢小心防衛

　
　
　
　
　
　
　
　
　　毛城舖減水壩於康熈十七年河臣靳輔所建盖
　　因江南兩堤窄狹非若河東之寛廣以致水勢湍
　　激難免衝突是以於碭山縣黄河南岸之毛城舖
　　創建減水石壩宣洩異漲以䕶徐城一帯堤工其
　　所減之水由洪溝河至睢溪口歴揚疃土山孟山
　　陵子崔家等五湖澄清而至洪澤湖滙出清口以
　　助清刷黄紓患而兼收其利法誠善也迨後黄流
　　衝刷多成支河減水過盛下游永蕭諸邑屢被偏
　　灾上厪
宸衷河臣髙斌奏将壩外迎溜支河七道俱經築壩堵
　　塞挽流歸正復於毛城舖口門内填築碎石以防
　　衝深又於壩外圈築土壩依時啟閉使黄水不致
　　減洩過多其壩下之洪溝河及睢河之灰谷堆燕
　　子口等處向患淺阻者俱經疏治通暢下逹五湖
　　藉以容蓄由安河入洪澤湖又将安河上游分流
　　之謝家溝挑通下逹汴河亦歸洪湖其間紆徐曲
　　折六百餘里均無阻滯之虞又於乾隆十一年以
　　徐城水誌長至七尺為度始行啟放毛城舖口門
　　至九月初一日即便堵閉蓋毛城舖為河南第一
　　蓄洩闗鍵今得節宣有制蓄洩適宜而近河諸邑
　　民登袵席皆我
皇上洞􁀒機宜指示方畧俾得遵循辦理惟查黄河大
　　溜挾沙而行其上提下坐之勢變遷不定所有分
　　洩引河必相度情形於漫灘無溜倒勾處所方可
　　引放若引河口門稍有迎溜之形即應堵閉另挑
　　倒勾引河以資宣洩惟在因時度勢酌量辦理以
　　期悉協機宜

　
　
　
　
　
　
　
　
　　蜀山等三湖均稱水櫃其在分水口以南者曰蜀
　　山湖週圍六十五里在分水口以北者曰馬踏湖
　　週圍三十四里毎秋冬間由永定永安永泰三斗
　　門及徐建李家二单閘專收汶水至次年漕船盛
　　行則由利運金線及新河頭洪仁橋各单閘次第
　　宣洩分濟南北運河至南旺湖週圍九十三里在
　　運河西岸適當分水口之衝伏秋汶水異漲于蜀
　　山馬踏二湖未經收水之時先将渾濁之水由闗
　　家大閘及盛進常鳴等七斗門掣入湖中使之洩
　　漲保堤並減運河淤墊向稱嚢沙不能出水濟運
　　乾隆二十五年在寺前閘下建設涵洞二座宣洩
　　濟運甚有禆益四十八年因上涵洞一座樁朽根
　　空墻石臌裂俱皆蟄䧟徹底拆修改建单閘閘底
　　落低二尺墻石加髙二層宣洩暢利三十五年在
　　寺前閘上土地廟前添建石閘一座安置閘板相
　　機啟閉亦資濟運蜀山湖永定永安永泰三斗門
　　均僅寛一丈收水未足三十二年将永定斗門展
　　寛一丈八尺于四十三年大學士髙晋河臣姚立
　　德奏将永安永泰二斗門改建二空橋落低七寸
　　收水甚暢復将引渠展寛培築圏堤並添建臨湖
　　斗門遇伏秋收水先将臨湖斗門閉板攔水停淤
　　俟水勢澄清即啟板洩入湖内不惟湖水充裕更
　　免湖心淤墊又蜀山湖臨運一帯堤工单薄受險
　　四十年河臣姚立德分别修砌石工並碎石坦坡
　　各加髙頂土二尺以資捍衛

　
　
　
　
　
　
　
　
　　汶上縣何家壩坐落汶河西岸建自前明為洩水
　　北行入運之路乾隆十八年移于舊壩以下另建
　　滚水石壩長二十丈髙一丈縁汶河分水口南多
　　北少雖将南壩接長北壩收短而何家壩壩身過
　　髙北流不暢二十五年河臣張師載奏落低二尺
　　並濬壩下石頭口入運支河俾汶水北流不致偏
　　少並節南流過多之勢查此壩原修兩頭均係草
　　廂褁頭兼之壩身僅止单石一層跌水迎水又皆
　　短窄三十八年伏秋大汛汶水漲發溜勢汹湧致
　　将草褁頭冲塌壩身迎水跌水亦俱冲掀損壊全
　　汶北趨幾致奪溜河臣姚立德奏明壩身全行拆
　　修加添靣石一層迎水跌水改修寛長兩頭改建
　　石褁頭接修雁翅俾汶水分洩舒緩以保稳固因
　　壩髙河底五尺餘寸毎逢漲水浩瀚分洩未暢四
　　十七年河臣韓鑅将中間十丈落低一尺遇汶水
　　長發由此分洩甚属暢利

　
　
　
　
　
　
　
　
　　東阿縣運河兩岸東髙西下西岸沙趙二河水發
　　横衝入運勢甚汹湧東㟁舊有之三空五空橋及
　　減水各閘皆髙運河水不能消不特漕運維艱附
　　近州縣並虞汛溢撫臣鶴年曽于八里廟運河東
　　岸刨堤洩水由大清河歸海漲消有效乾隆二十
　　二年直𨽻督臣方觀承㑹同撫臣鶴年勘即此處
　　建滚水石壩一座靣寛十二丈底髙運河八尺嗣
　　奉
諭落低壩脊髙于運河底七尺二十七年河臣張師載
　　並将五空橋照此尺寸落低沙趙河水由此減洩
　　均有限制三十一年伏秋汛内因汶河及沙趙二
　　河之水同時並漲致将平水三閘並五空橋座均
　　多掀塌河臣李清時奏照舊修整以資分導之利
　　並收濟運之益

　
　
　
　
　
　
　
　
　　衛河發源於豫省蘇門山之百門泉合丹淇湯洹
　　漳汶之水北逹天津海口昔年清濁二漳在直𨽻
　　境内原有支河由威縣寧津分洩迨直𨽻沙荘築
　　壩攔截分流之路全漳歸衛每遇伏秋雨水盛行
　　各河並注常至陡長丈餘渾流湍急無異黄河乾
　　隆二十二年山東州縣多有冲溢之區直𨽻下游
　　並有漲漫之患撫臣蒋洲奏加修兩岸民埝仰䝉
皇上痌瘝在抱寓賑於工堤埝藉得髙厚可收捍衛之
　　益二十五年于板閘之下建做挑水壩順溜外挑
　　助汶敵衛每年廂修以免直灌今衛河又向西北
　　坐灣並不直注自閘口至衛河河崖新長淤灘甚
　　長且髙汶水出閘六十丈始與衛河合流現在淤
　　灘較寛衛河河底亦漸淤髙汶水不克建瓴冲刷
　　而雞嘴壩亦因變遷不能挑溜得力祗可䕶崖保
　　閘四十八年河臣蘭第錫奏於汶河兩崖對做箝
　　口草壩中留三丈金門隨時量置挨牌不使衛水
　　散漫倒漾汶水亦廂束下注攻衛刷沙藉免水患
　
　
　
　
　
　
欽定南巡盛典卷五十一
欽定四庫全書
欽定南巡盛典卷五十二目錄
　河防(十/八)
欽定四庫全書
欽定南巡盛典卷五十二
　河防
　
　
　
　
　
　
　
　
　　恩縣四女寺減水壩係明臣白昻治張秋決河於
　　四女寺涵洞鑿河分洩衛河之水至九龍口入老
　　黄河歸海雍正八年建設石壩寛八丈壩脊髙衛
　　河底一丈一尺乾隆二十七年河臣張師載撫臣
　　阿爾㤗奏展寛壩門三丈大學士劉統勲直𨽻督
　　臣方觀承撫臣阿爾㤗奉
命查勘此壩坐當衛河頂冲分水減溜最為得力奏再
　　行展寛一丈落低一尺六寸與下游哨馬營減壩
　　两處分消以減衛漲移駐徳州州判於邊臨鎮專
　　司河捕並責成山東糧道稽查疏築嵗事増修二
　　十八年河臣張師載撫臣崔應階因全漳歸衛以
　　二十餘丈之河受直豫東三省之水又河流迂迴
　　曲折易漲難消奏再展十二丈共寛二十四丈較
　　舊時加倍徳州以北得収減洩之益

　
　
　
　
　
　
　
　
　　武城縣境内地勢最窪運河两岸坡水東由沙河
　　滙注西由黄潞河蔡河滙注俱為運堤所隔淹浸
　　民田嵗須開堤放水未有善䇿乾隆二十九年河
　　臣葉存仁撫臣崔應階於東岸牛蹄窩祝官屯西
　　岸馮家灣等三處建洩水石閘各一座運河水大
　　下板以防倒灌深秋水落啟板以消積潦遵守章
　　程相機啟閉




　
　
　
　
　
　
　
　
　　黄水至清口與淮水㑹清水力弱不能敵黄每有
　　倒灌之患洪湖既已停淤運道亦即受病矣運河
　　之在黄河以北者取給于汶泇泗諸水在淮以南
　　者取給于淮湖諸水而淮安之山阜塩揚州之髙
　　寳興泰東諸州縣形如釡底謂之下河一遇洪湖
　　異漲清口宣洩不及不得不由五壩分洩以為保
　　固髙堰計而髙寳諸湖既溢下河往往受險司河
　　者每苦不能兼顧我
聖朝保愛蒸黎奠平水土每以東南河務為要政發
　帑頻修我
皇上睿智天錫洞矚機宜
翠華南幸周厯河堧
親授方略著有成效
睿謨獨運永為治河金鑑乾隆四十一年挑濬陶荘引
　　河加築攔黄大壩尤為全河闗鍵仰惟
皇上成矩在心多方
指示煌煌
聖訓無非洩淮以刷黄引湖以濟運總蘄上游下河安
　　流循軌四十五年
南巡迴蹕奉
命将堰盱徐城堤㟁石工一律加髙四十九年
聖駕六幸江浙復
諭将子堰尾土普律培厚他如攔黄順黄二壩填平塘
　　土臨河集天然閘等處開挑引河以及添築土壩
　　加帮縷堤凡所以籌河務而衛萬民者無不至詳
　　且備慶徳水之安瀾頌金堤之鞏固考之史冊夐
　　乎莫與京矣

　
　
　
　
　
　
　
　
　　乾隆三十九年河臣姚立徳以㣲湖來源缺乏近
　　處無可挹注奏于江南徐屬之潘家屯開挖引河
　　引黄助湖奉
諭令兩江總督髙晉迅速妥辦以引黄助湖是亦有益
　　無損之一道且潘家屯原定徐城水誌消至六尺
　　始行開放俾過水二尺入湖俟徐城誌樁長至七
　　尺以上即行堵閉非若毛城舖于大汛水漲時開
　　放分洩異漲可比擬照毛城舖作法建立碎石滚
　　壩兩牆砌石外築束水堤並鉗口草壩以為重門
　　闗鍵原為慎重啟閉一經水漲則将引渠層層堵
　　築不致有吸溜之虞辦理工竣後将引河頭開放
　　進水由倒勾而入過壩下注導引入湖頗資接濟
　　並奏嗣後如遇㣲湖需水接濟于霜降之後桃汛
　　以前一面奏
聞一面知㑹江南河臣並委員來江㑹同豊碭㕔營查
　　明徐州水誌若在八尺以下冄為開放以昭慎重

　
　
　
　
　
　
　
　
　　徐州南㟁逼近城垣北㟁民居稠宻河行至此一
　　束愈加湍悍堤工在在受險乾隆四十四年奉
諭将該堤卑矮處所加砌石塊次年
聖駕南廵特遣大學士嵇璜兩江總督薩載查勘確估
　　将韓家山起至石工頭止補砌石工長四百五十
　　丈工頭二十丈計石十二層其餘砌髙十七層又
　　自奶奶廟起至四大王廟止加髙石工長六百五
　　十四丈加砌石三四層不等又東門外闗帝廟起
　　至拐角樓舊石工止長二百四十一丈加砌石二
　　三層不等梓潼閣至石磯嘴止舊石工長六十一
　　丈二尺加砌石二三層不等梓潼閣起石工外又
　　砌碎石工長五十九丈五尺東門外至石磯嘴止
　　上加築子堰長三百零二丈從此城郭民居均資
　　擁䕶利賴無窮

　
　
　
　
　
　
　
　
　　唐家灣倒勾引河減洩黄河盛漲之水由毛城舖
　　石壩下注每年伏秋大汛以徐城水誌長至一丈
　　一尺五寸開放下㳺洪河濉河兩㟁並下江之蕭
　　縣上江之宿州靈璧虹縣往往受險乾隆四十二
　　年河臣髙晉以該處水大之由皆縁唐家灣引河
　　在徐城上㳺相距有二百餘里待徐城水誌長至
　　一丈一尺五寸上㳺水已逾誌冄為輾轉知㑹刨
　　挖又需工夫迨至開止一丈一尺五寸是以開放
　　之後流行不及以致下㳺難以容納查上㳺河勢
　　寛闊下㳺徐城兩岸窄狭遡考厯年水勢如上㳺
　　唐家灣長至九尺下㳺徐城誌樁水長至一丈以
　　外經酌定以唐家灣水誌長至九尺五寸時即令
　　開放循軌安流下注洪濉二河並未出槽兩岸堰
　　工均甚稳固即定為章程以垂久逺嗣後水誌以
　　唐家灣為凖一俟長至九尺五寸即将倒勾引河
　　開放循序下注下㳺可免漫溢之虞矣

　
　
　
　
　
　
　
　
　　黄河當盛漲時分洩之路固欲其多尤欲其近多
　　則洩之廣近更洩之速徐州河面寛止八十餘丈
　　形勢最窄黄河至此一束伏秋大汛水平堤岸雖
　　上有毛城舖蘇家山下有峰山閘等處分洩而距
　　徐稍逺縂未得隨長隨消之力徐州迤上南岸舊
　　有天然閘減洩黄漲近而且速水由五湖入洪澤
　　湖出清口歸海縁閘下引河年久淤墊一經開啟
　　去路不暢經過之蕭縣宿州靈璧等州縣民田易
　　於淹浸故未敢輕議啟放乾隆四十九年河臣相
　　度機宜奏
允將天然閘下引河一律挑濬深通以偹盛漲之年開
　　放分洩水由引河而下各州縣民田既無虞淹浸
　　而黄河多此分洩去路不但徐州可期永保奠安
　　即通工亦得免危險之慮矣

　
　
　
　
　
　
　
　
　　黄河至睢寜縣南岸有峰山龍虎山北岸有鯉魚
　　山河行中央两岸夹束恐致驟漲為患康熈二十
　　三年河臣靳輔因山鑿建石閘四座以減洩黄水
　　由焦管營入孟山等湖逹於洪澤乾隆三年循四
　　閘故蹟量加修整上游毛城舖等處節宣有制水
　　非異漲不致旁洩所以黄河日漸深通暢流下注
　　河深則閘髙現在二閘三閘俱仰於河面其頭四
　　两閘雖地勢稍下然亦過水無多十一年以該閘
　　洩水無多不遇盛漲之年無庸啟放河道民田两
　　資禆益

　
　
　
　
　
　
　
　
　　　宿遷縣運河之十字河竹絡壩係康熈二十八年
　　　挑浚中河告成堵閉支河口之後因駱馬湖水直
　　　刷黄河北岸堤工經河臣王新命請建竹絡石壩
　　　一道以偹湖黄溢漲三十五年河臣董安國因黄
　　　水盛漲將壩衝卸題請堵築未竣三十九年經河
　　　臣張鵬翮復請堵築以禦黄河因旋閉旋衝亦未
　　　竣事四十二年
聖祖仁皇帝南巡指示竹絡壩口門宜留口門北通湖南
　　通黄運河横亘其間形如十字故名十字河迨雍
　　正初年黄河形勢變遷大溜北徙刷去外灘直逼
　　竹絡壩口門灌入十字河淤墊駱馬湖河臣齊蘇
　　勒於竹絡壩口門外建築箝口壩并汰黄壩以挑
　　黄溜將十字河北口堵閉另於迤上之王家溝地
　　方建造五孔石閘以便宣洩湖水俾黄河不致有
　　灌湖之患惟黄河由竹絡壩入運勢漸湍激妨於
　　運道河臣髙斌於乾隆六年議奏現在情形黄水
　　入運勢盛則衝囓堤岸溜緩則淤墊運河而下游
　　之鹽河亦受其患且黄河勢漸北徙與運河僅隔
　　一灘應將竹絡壩堵閉使黄水歸黄得以併力刷
　　沙而運河又可專受上源之清水實有禆益惟是
　　黄水常患其盛清水常患其弱又不得不權宜啟
　　閉於一時以為補救之計若遇各省重運經臨適
　　值清水過弱則暫啟此壩引黄以助清濟運若遇
　　黄水過盛宿遷以下工程險要亦暫啟此壩以洩
　　　黄漲更遇清強黄弱之時又得藉以洩清以固下
　　　游中河一帶工程閉於常以守其經啟於暫以行
　　　其權得以相濟為用庶於
聖祖仁皇帝口門宜留之諭㫖相符至於蓄洩啟閉之宜
　　　惟在臨時相機辦理

　
　
　
　
　
　
　
　
　　徐城北岸蘇家山舊有明季所建石閘乾隆二十
　　四年河臣白鍾山改建石滚壩一道長五百二十
　　丈如遇黄水異漲由滚壩入水線引河分洩嗣因
　　外灘淤髙不能過水三十八年豫東二省河水陡
　　長下游水勢驟湧各㕔工程受險毛城舖滚壩雖
　　經開放而大河盛水未減經两江縂督髙晋展寛
　　至十二丈以洩上游來水其分洩之路則由荆山
　　橋及潘家河靳家口彭家口等河入運

　
　
　
　
　
　
　
　
　　宿遷縣迤東黄河北堤舊有朱家閘河臣靳輔挑
　　浚運河縁與黄河逼近遂廢其閘而不用至今仍
　　循其名乾隆五年秋汛異漲黄河坐灣頂衝直刷
　　堤根隨水塌卸堤外運河相隔咫尺河臣下埽帮
　　堤上𦂳搶䕶仰頼
皇上洪庥保䕶無虞當即奏鑲做埽工二百一十丈又
　　經加築越堤格堤重重保障迨後水勢下徙工叚
　　漸生於十一年秋汛河臣顧琮引水放淤地勢淤
　　髙十二年河臣周學健於兜灣處疏挑引河長二
　　百七十丈河頭下唇築壩逼溜以趨引河順性下
　　注正河現在引河溜勢通行即值冬令水緩之時
　　並不停淤大溜全歸引河朱家閘隄埽工程既資
　　稳固而對岸陳家道口並迤下五堡舊有埽工之
　　下游俱可漸次淤閉化險為平

　
　
　
　
　
　
　
　
　　　黄河自豫省虞城縣入江南境奔騰千里至清口
　　　㑹淮以逹於海桃源地方居徐邳之下游在清口
　　　之上首水勢盈聚險工較多北岸九里崗工程又
　　　為桃源之首工掃灣頂衝切近中河運道尤為險
　　　要之地厯經題建埽工以資抵禦康熈四十二年
聖祖仁皇帝南巡指示方畧於大王廟東上水頭建挑水
　　　埽壩又於四十四年
親臨指示舊龍門處建埽壩二叚以挑溜勢保䕶安全現
　　　在埽工長七百餘丈嵗加鑲修以禦三汛江南地
　　　窄民稠两岸縷隄相去甚近與水争尺寸之地黄
　　　河數里一曲埽灣頂衝恐刷坍堤岸淹浸地方勢
　　　不容已而下埽以資捍禦一有埽工則塌卸者自
　　　應鑲補蟄䧟者自應加修又勢不容已而有嵗搶
　　　二修之工程黄河一灣生一險工南省黄河容易
　　　掃灣所以埽工亦多九里崗為黄河最險之工自
　　　䝉
聖祖仁皇帝两次臨工指示建築埽壩河臣遵守修防克
　　　臻平稳矣

　
　
　
　
　
　
　
　
聖人所過者化所存者神隨在皆然而
翠華臨幸之處
指示均闗機要宿遷縣皂河之夏家馬路内運外黄两
　　堤相隔僅三十餘丈中間空塘積水甚深素稱危
　　險節年放淤尚未坦平乾隆四十五年恭逢
聖駕南巡
勅令一律填實與堤面相平埽後得此數十丈寛堤有
　　恃無恐洵屬
　王道蕩平矣

　
　
　
　
　
　
　
　
　　洪澤湖西岸祥符五瑞二閘康熈三十九年河臣
　　張鵬翮題建原由白洋河涵洞分洩洪澤湖水入
　　黄如湖水㣲弱亦可洩黄助清乾隆四十年河臣
　　呉嗣爵以湖水缺乏籌洩黄水改由陳工東首河
　　形宣洩自閘南束水堤至河形築堰長一千一百
　　四十五丈閘北臨黄外灘挑倒勾岔河長四十七
　　丈閘東開挑引河長三百八十五丈两閘上各做
　　鉗口壩並雁翅防風南挑河長八百一十五丈北
　　築子堰以䕶縷堤四十四十一二等年黄水異漲
　　俱行啟放

　
　
　
　
　
　
　
　
　　桃源黄河向趨北岸之九里崗本係險工自乾隆
　　三十六年南岸陳家道口漫溢之後溜往南趨九
　　里崗埽工淤閉河勢即由臨河集下注該處素稱
　　崗淺砂礓性甚堅凝横亘千餘丈溜勢不能冲刷
　　水行至此為之梗阻四十六年大學士公阿桂㑹
　　同河臣相度情形復按土性在於北岸坐灣處奏
　　請取直開挑引河一道長一千數百丈深以二丈
　　為度奉
㫖宜速為之是年夏照估挑竣大汛水長相機啟放因
　　勢利導河身已刷滌寛深嗣因曲家樓決口大河
　　水涸又於臨河集上下接挑河長數千丈從此梗
　　阻之患盡除實全河扼要之闗鍵也
　
　
　
　
　
　
　
　
　
　
　
欽定南巡盛典卷五十二
欽定四庫全書
欽定南巡盛典卷五十三目録
　河防(十/九)
欽定四庫全書
欽定南巡盛典卷五十三
　河防
　
　
　
　
　
　
　
　
　　豫省青龍崗漫水由東省㣲山等湖滙注江南邳
　　州宿遷桃源運中河内水勢盛漲汪洋浩瀚我
皇上宵旰勤求廣籌宣洩機宜有駱馬湖五道尾閭劉
　　老澗九孔石閘并十字河臨運壩等處去路其桃
　　源境内上自古城下至楊荘計程百二十里並無
　　旁洩之處乾隆四十七年河臣薩載以衆興集南
　　岸顧家荘縴堤距黄河縷堤一百十丈上下有格
　　堤二道天然闗束随於中間奏開挑引渠将兩堤
　　挖槽放水暢洩入黄以减盛漲之勢中河大堤安
　　然無恙其安東沭陽海州一帯地方所全者大矣

　
　
　
　
　
　
　
　
　　乾隆四十四年河南省漫工未竣一屆伏秋黄水
　　下注勢必由淮入湖
皇上思患預防令将東西􁆡及早盡行展拓以資暢流
　　尚恐湖水加長特令於他處别籌分洩如髙家灣
　　一帶並歸仁堤左近俱經上厪
宸衷河臣遍行相度髙家灣迤下吳城磚工迤上三堡
　　地方堤外有灘離黄河邉計寛二百九十餘丈測
　　量湖内灘水髙於河内積水三尺七寸若由此分
　　洩則洪湖自可多一分去路但河南省漫水由淮
　　入湖原屬偶然之事今開放黄河堤工分洩只可
　　為權宜之計既不便過寛亦可無庸建設閘壩擬
　　将堤工挖寛二十丈兩頭用料裹䕶中以竹絡鋪
　　底以免跌塘外挖引渠形如倒勾逹於河内暫資
　　分洩上游豫工一有合龍之信該處即應堵閉如
　　此籌辦即使黄水下注湖水盛長亦可稍資分洩
　　是亦補偏救弊之一法爾

　
　
　
　
　
　
　
　
　　河水至髙家灣直趨而下去清口甚近易於倒灌
　　而恵濟祠之埽工亦每受險乾隆四十一年河臣
　　薩載奏西壩一帶逼近黄河自建設木龍以來挑
　　溜東行淤出灘靣自一百四五十丈至三百三四
　　十丈不等甚為有益然遇黄水盛長之時大溜直
　　射恵濟祠由祠前廻溜倒灌流入清口此一帶雖
　　經修有磨􁅦埽壩攔禦而黄流勢盛仍屬無濟今
　　在於陶荘迤上積土之北開挖引河一道至周家
　　荘㑹清東注俾清黄並流入海既可越過恵濟祠
　　逺避清口倒灌之路而周家荘迤下兩岸灘靣尚
　　寛離堤較逺相距中河口門尚有三百五十丈溜
　　向東趨形勢較順引河挑竣仍擬在於河頭對岸
　　第三架木龍處做一挑水壩挑溜全歸引河並築
　　挑水及攔水大壩如期工竣四十二年又請将陶
　　荘積土翻築堤工一道從新壩根起直至河尾以
　　防漫灘水勢並舊有縷越堤工請於越堤下尾接
　　長以越作縷俾資捍禦又薩載靣奉
諭㫖於清黄界壩上首加築壩工一道以為重門保障
　　自添此壩而河流之南逼者不致直到攔黄壩根
　　仰見
籌畫精詳無㣲不至四十三年
皇上指示将攔黄順黄二壩空塘填平續奉
諭以所填止就河形寛窄而止尚餘壩身一段未經填
　　實令於此内一律填土又自界壩斜抵順黄壩尾
　　添築撐堤一道四十五年大學士公阿桂傳
㫖令蘇州布政司吳壇隨抵清江與薩載同至陶庄将
　　新河逐一相度勘量現寛六十餘丈者挑展十餘
　　丈不足六十丈者挑展二十餘丈河勢通身寛展
　　偶有盛漲亦可無虞葢自陶荘新河開成並築攔
　　黄順黄二壩而黄水永無倒灌之虞恵濟祠前向
　　來最險之處亦化險為平矣

　
　
　
　
　
　
　
　
　　　河工挑溜以衝刷積淤惟木龍最為得力乾隆五
　　　年河臣髙斌奏於
御壩添設木龍五架挑溜北趨以刷陶荘積土十四年又
　　　經添設二架四十二年河臣薩載奏清口舊有木
　　　龍七架内五六七三架在新壩之下淤入土中應
　　　將各龍木植刨挖拆起以為將來改紥木龍之用
　　　至頭二三三架正對新河挑溜有力第四架已在
　　　新河口下移在二木龍上紥做則挑溜䕶灘更有
　　禆益又奉
諭頭架木龍之上應添紥木龍一架遵
御筆圈示處所将第三架拆起舊木如式添建長五十
　　丈又查得頭架木龍龍尾起至二木龍頭空檔長
　　一百餘丈相距較逺挑溜恐難得力於中間再添
　　一架其陶荘新河南岸河崖自峙家庄對岸起至
　　河尾一帯共長三百四十一丈将拆存舊木添紥
　　三十丈長木龍一架又於下首再添二十丈長木
　　龍二架分段安設以資挑溜直刷北岸而南岸河
　　岸亦可永資保䕶矣

　
　
　
　
　
　
　
　
　　　外河自陶荘引河工成溜勢利順不復漾入清口
　　　乾隆四十六年大學士公阿桂奏扵順黄壩南岸
　　　一帯
　御筆尖記飭令添築新堤一道河臣并将
御樁亭之西
　硃筆㸃記處所築磨􁅦大壩先後儧辦自新堤成而沿
　　　河即多一層保障且河流順直扵新河形勢有禆
　　　自磨􁅦大壩成而河溜不致卧進有礙木龍既可
　　保䕶南岸灘崖又可挑溜東趨實為有益

　
　
　
　
　
　
　
　
　　陶荘新河告成後溜勢時向南趨仰䝉
聖明逺照
指示全局機宜在於攔黄壩外添築順黄壩工以為重
　　門保障河臣禀承
睿訓鳩工儧築禦水之衝即以順水之性但順黄壩外
　　全河大溜直趨甚闗𦂳要乾隆四十五年恭逢
翠華南幸復荷
聖謨廣運
智炳㡬先
命将空塘用土填平以資保障永逺安如磐石矣

　
　
　
　
　
　
　
　
　　外河順黄壩後空塘一經填實形勢改觀而攔黄
　　壩塘内尚有積水年乆浸潤風浪搏擊亦足為堤
　　根之患乾隆四十九年我
皇上六巡江浙廣諮博訪以期安益求安河臣仰體
聖心熟加籌畫又奏一併填平前後聨成一氣既堅且
　　實洵為萬年鞏固云

　
　
　
　
　
　
　
　
　　工程視形勢為轉移方中肯綮舊章可循而不可
　　執此機宜之所由生也王營减水石壩創自康熙
　　四十五年减洩清黄異漲之水由鹽河至北潮河
　　歸海藉以保䕶外河山安海防兩岸工程屡著成
　　效但壩工厯年乆逺旋修旋塌啟閉為難揆厥所
　　由因舊壩離河僅二十餘丈開放時溜勢湍激激
　　湧易扵冲損乾隆四十六年河臣審度地勢河形
　　㑹籌改建移下八十五丈距黄河縷堤百有餘丈
　　下至鹽河一百六十丈另建石滚壩一座金門仍
　　寛三十丈由身改長二十丈較舊壩落低四尺使
　　壩面坦坡下注溜勢伸長不致過激上下兩唇用
　　碎石填䕶倘遇水大啟放宣洩即免衝跌之患較
　　從前可經乆云

　
　
　
　
　
　
　
　
　　乾隆四十三年二月河臣奏将運口改移舊鹽壩
　　以東河頭起至李家荘出口止挑長一千一百九
　　十一丈口寛十六丈即以挑河之土築做兩岸縴
　　道其李家荘河尾􁅦做頭壩酌留口門寛八丈頭
　　壩以上一百丈處􁅦做二壩酌留口門寛十丈二
　　壩以上一百八十丈處􁅦做三壩酌留口門寛十
　　二丈又於迤上一百二十八丈􁅦做鉗口壩酌留
　　口門寛五丈至此以下估挑閘上引河長二百一
　　十丈以挑河之土兩岸築做堤堰該處引河尾建
　　塩閘一座計石二十二層閘下一百丈􁅦做兠水
　　壩酌留口門寛五丈又新河頭両岸􁅦做褁頭酌
　　留口門寛六丈冬春堵閉蓄水濟運重運漕船過
　　竣即行開放節宣水勢以濟塩柴運行四十五年
聖駕南巡親臨指示此河止可宣洩異漲水勢漕艘運
　　行仍進楊荘口門毋庸更易

　
　
　
　
　
　
　
　
　　河水自王家營折而南趨為毛家嘴老灘所扼大
　　溜直射老壩口埽工該處縷堤单薄後塘寛濶積
　　水過深甚為險要我
皇上厪念河防
諭謀長策河臣恪遵
聖訓勘籌審度積水廣而且深設法宣放既無可通之
　　路戽乾填土又恐所費不貲乾隆四十八年冬自
　　老壩工起下至紅幅荘一帯堤工確估帮培現在
　　底寛一十九丈頂寛十丈至十二丈不等嗣後遞
　　年酌量培厚加髙即可永資捍衛

　
　
　
　
　
　
　
　
　　駱馬湖在宿遷縣之西北境環繞一百五十餘里
　　上承東省䝉沂白馬諸河之水滙為巨浸一由湖
　　之尾閭洩入六塘河經宿桃安清海五州縣入海
　　一由運河北隄入中河至楊家荘滙黄入海此湖
　　水之源委也駱馬湖入中河之處舊即十字河口
　　門與竹絡壩通黄之口門正對黄水盛漲之時直
　　趨灌湖日漸淤墊雍正五年河臣齊蘓勒将通湖
　　口門堵閉另於上㳺王家溝建五孔石閘分洩湖
　　水入運以濟漕因閘底較髙不能暢流經河臣髙
　　斌将石底起深以資宣洩復於乾隆十三年在王
　　家􁅹迤下栁園頭建三孔深底石閘設板啟閉内
　　挑通湖引河一道長一千餘丈引𨗳湖水以濟運
　　謹按中河重運經臨須藉湖水接濟當預為收蓄
　　以濟運行是以冬春常慮其不足宿遷等縣之民
　　田俱為駱馬湖下游經由入海之地一經泛漲每
　　致淹浸是以夏秋常慮其有餘每年於霜降水勢
　　平定之時将尾閭正引河寗家河等處一律堵築
　　瀦蓄湖水不使外出來春糧艘盛行中河水勢微
　　弱将三孔閘啟板并於王家溝分洩以濟漕運之
　　不足至夏間糧船過完二麥收穫之後将尾閭啟
　　放由六塘河下注又恐六塘容受不能過多将正
　　引河寗家河等處相機酌放不令全啟使之循序
　　而進其通運之三孔閘王家溝仍照舊啟放使由
　　中河分洩是駱馬一湖冬春水小則宜堵壩蓄瀦
　　以收濟運之益夏秋水大則宜相機啟放使無泛
　　溢之虞

　
　
　
　
　
　
　
　
　　康熙三十九年河臣張鵬翮於桃源運河北岸劉
　　老澗地方建九孔石壩一座以宣洩運河之水由
　　六塘河經海州安東縣之碩項湖串入運鹽河以
　　逹於海嗣因黄水入運勢盛每一啟放㪚漫停淤
　　兼之六塘河為駱馬湖下委每遇伏秋水勢頗為
　　浩瀚若再添入劉老澗减洩之水難於容納致滋
　　泛濫河臣髙斌於乾隆十一年奏将劉老澗壩堵
　　閉無容常放又王營减壩係康熙四十五年河臣
　　張鵬翮建造以分減黄水由運鹽河入海但鹽河
　　地靣窄狹即使啟放所洩不多不能减黄河之水
　　勢而黄水挾沙灌入反将鹽河淤墊有損無益将
　　王營减壩照乾隆八年原議必俟黄水異漲始行
　　啟放今黄水不入中河河道日漸刷深暢流下注
　　更無藉劉老壩石壩以資分減至王營减壩既無
　　分减實濟又慮􁩱墊鹽河并使六塘河下洩之水
　　流行不暢均無禆益自應照舊堵閉非遇異漲無
　　庸啟放

　
　
　
　
　
　
　
　
　　鹽河係康熙二十六年河臣靳輔題請挑濬由清
　　河縣厯山陽縣之朱元荘安東縣之平旺河逹袁
　　家河至海州之新安鎮武障河入潮河歸海其臨
　　運之口門舊在清河縣西四十二年改運口於楊
　　荘遂移鹽河口門於楊荘迤上之花家荘建造石
　　閘以資啟閉雍正九年因大溜下移形勢不順将
　　石閘堵閉改建草壩為淮北各塲鹽艘運行并葦
　　蕩左營暨各㕔運料之要道其所經之清河山陽
　　安東海州各邑民田藉以灌溉民間柴米船隻藉
　　以通行而中河盛漲之水亦於此分洩每年當冬
　　春中河水小之時則将鹽河口門草壩堵閉以蓄水
　　濟漕夏秋糧艘過完之後則将草壩啟放以運送
　　鹽柴船隻為利甚溥但河身逼窄而河道又紆曲
　　綿長從前宿遷竹絡壩口門通入黄河之水挾帯
　　泥沙與王營減壩之水俱洩入鹽河徃徃易致淤
　　墊阻礙鹽運今竹絡壩與王營減壩既皆節宣有
　　制則黄水自無沙停淤淺之患復於鹽河以下之
　　武障河項家冲牛墩河六里河義澤河等處各建
　　滚水石壩使水勢蓄洩有度惟在口門草壩啟閉
　　合宜則運道民生與鹽運工料均資利益

　
　
　
　
　
　
　
　
　　　楊家荘運口康熈四十二年奉
聖袓仁皇帝指示改挑以利漕運先是中河運道由清河
　　　縣之上仲荘閘出口形勢未順逼溜南趨切近黄
　　　淮交㑹之區有助黄灌清之患經
聖袓仁皇帝巡視南河審察形勢指授善後之計命於陶
　　　荘迤下之楊家荘改挑運口與仲荘閘相距十餘
　　　里在清黄交㑹之下游黄流平緩情形頓異惟時
　　　河臣張鵬翮奉
諭於清河縣運河之雙金門閘地方挑河長二千三百八
　　　丈兩岸創建堤工因雙金門閘磯心窄狹難以行
　　　運盡行拆去另建草壩裹䕶又建草壩二座均為
　　　鉗束河流之用嗣因中河水勢充暢無需石閘啟
　　　閉惟添建三草壩足資收蓄使清水不致驟洩又
　　　得遞加約束鼓其力以禦黄此皆
聖謨獨斷指示楊家荘運口得地勢之宜既避越清口不
　　　致助黄灌清而中河發源東省千里長流順軌東
　　　注從無倒灌之患迄今利賴無窮

　
　
　
　
　
　
　
　
　　洪澤湖在山陽縣西南清河縣東南旴𣅿縣東北
　　周環三百餘里發源河南桐栢經信陽羅山息縣
　　光州新蔡固始霍邱至正陽闗與汝水合又經安
　　徽夀州與淝水合厯臨淮懐逺五河泗州旴𣅿合
　　豫皖諸山河之水滙為洪澤湖由清口㑹黄入海
　　堤工自武家墩至秦家髙崗長一萬七千餘丈查
　　洪澤湖地居淮揚數十州縣之上游堰旴隄工所
　　以障全淮之水使不得分流旁出併力北趨以與
　　　黄㑹復分入運口以通運道乃黄運兩河之闗鍵
　　　也先是堤身單薄石工間段帮築不足以資捍禦
　　　屡致衝潰淮揚頻告水災淮水勢分力弱黄水倒
　　　灌入湖運口淤墊運道民生均為可慮自
聖袓仁皇帝南巡
親臨指示堅築髙堰堵閉六壩使淮水得歸故道暢出清
　　　口雍正八年
世宗憲皇帝
特降諭㫖以治河之道惟有使黄水暢流無所壅滯則永
　慶安瀾然欲使黄水無所壅滯必須保固髙堰堤工使
　清水力能敵黄且以助其暢流之勢則河工可以永逺
　無虞發户部帑金一百萬兩将堤工險要之所及單薄
　之處俱加修石工務令堅固髙厚以為乆逺之計盖自
　　　石工大加興築以後屹若金墉捍禦洪澤全湖巨
　　　浪保䕶淮揚二郡民生蓄清㑹黄利漕濟運
聖徳神謨功成底定誠千古不易之章程也查髙堰一帯
　　　石堤現今完固間有舊石工殘缺随時修整惟土堤
　　　縁湖水汪洋浩瀚兼有西風鼓浪洶湧搏擊漸次
　　　汕刷尾土查自武家墩至秦家髙崗有寛十餘丈
　　　者有寛七八九丈者且有僅寛五六丈者雖土堤
　　　之外俱有磚石工程而萬全之策必須将尾土修
　　　築髙厚計堤長一萬七千餘丈通身帮寛一律以
　　　十丈為率約需土方銀五萬餘兩即於堰盱二㕔
　　　嵗搶修柴埽工内分年節省妥辦数年之間一律
　　　完整該處土性頗堅足資捍衛既有石工以為外
　　　捍復厚其土堤以資保障髙堰一帯大堤益增鞏
　　　固欣逢
　鑾輅南巡
　親臨指授正以仰體
世宗憲皇帝大修石堤保固髙堰之
聖謨昭埀乆逺而淮揚数十州縣民生咸底安全實為萬
　　　世永賴矣

　
　
　
　
　
　
　
　
　　洪澤湖三滚壩於康熈四十年河臣張鵬翮題建
　　一北壩一南壩俱寛七十丈一中壩寛六十丈因
　　其時六壩既經堵塞大汛水漲若専恃運口以為
　　尾閭則髙堰危於是議設減水三石壩以洩溢槽
　　之水其舊壩原有天然南北二壩仍留以備異漲
　　各壩滚下之水俱由草字唐漕等河分洩入白馬
　　寳應諸湖厯髙郵邵伯入運以逹於江乾隆十一
　　年河臣髙斌将滚壩迤南之蒋壩石閘修建每年
　　酌看情形相機啟放查洪澤湖㑹黄濟運必須併
　　力收蓄使之常盛方能暢出清口不致有黄水倒
　　灌之患值伏秋盛漲有餘之水必早為分洩髙堰
　　一帯方能容受現在南北中三石壩總以髙堰水
　　誌長至八尺五寸以外聼其過水其八尺五寸以
　　内則水已低於壩脊常得收蓄以㑹黄濟運既可
　　洩溢槽之水仍能留平槽之水則減水之法莫如滚
　　壩為最善至天然南北二壩該處係属土壩並無石基一
　　經啟放則全湖之水徹底奔注寳應髙郵邵伯諸
　　湖勢難容受必須将運河東堤南闗車邏等壩啟
　　放下河各州縣田廬受淹且分洩太多水退之後
　　湖水受虧不能㑹黄濟運是天然二壩誠未可輕
　　議啟放也謹按洪湖為全淮委注之地汪洋浩瀚
　　天然壩既未可輕啟若専恃南北中三滚壩過水
　　其蒋家閘分洩亦屬無多不能一時消退設遇出
　　格之水湖身不能容受因於乾隆八年奏請添建
　　二滚水石壩估銀一十一萬餘兩嗣經
　廷議以天然壩地亢灘髙所受之水原係淮漲分流
　　漫注倒漾之餘水令将現在土壩改與南壩相平
　　過水停其建石迨十年南滚壩過水二寸即啟天
　　然土壩汕刷寛深仍係徹底開放隨經搶䕶堵閉
　　十一年復奏俟南滚壩過水三尺之時再行相機
　　啟放十四年湖水加長自六月初一日滚壩過水
　　後至七月十二日水勢有長無消滚壩過水已至
　　三尺一時不能消退髙堰全隄甚為可慮急須啟
　　壩分洩實因下河民生闗係是以慎重未放幸水
　　勢漸退保䕶無虞試騐水勢情形若再添兩滚壩
　　則減洩既多水退自速仍照八年原議相度地勢
　　添建二石壩其天然舊壩照舊堵閉庶節宣有制
　　異漲既可多為分減而過水只在壩面以上一經
　　平壩便已斷流於全湖應蓄之水毫無損礙與天
　　然壩之徹底啟放致清水受虧者迥别兼之循序
　　漸下下游不致驟漲而髙堰一帯又無危險之患
　　矣

　
　
　
　
　
　
　
　
　　洪澤湖滙豫省七十二山溪之水出清口㑹黄以
　　注海為黄淮之要津全河之闗鍵藉力於東西二
　　壩以定機宜葢黄水勢大則遏淮而内灌故病淮
　　即以病運者莫如黄禦黄即以利運者莫如淮淮
　　水必使其有餘始可為治黄利運之用東西兩壩
　　所以調劑盈虚權衡蓄洩者也西壩常宜保守以
　　抵禦黄流無庸輕動東壩則視水勢之消長酌量
　　盈縮以為拆修冬春湖水未發将壩接長収窄口
　　門預蓄以培其不足夏秋湖水盛長将壩拆短放
　　寛口門宣洩以瀉其有餘惟期助淮之弱抑黄之
　　强無使遏淮倒灌合趨以注海是淮黄並行而不
　　相悖全資清口蓄洩之適其宜也先是運口與清
　　口切近直對濁流易於倒灌運道屡梗迨後数經
　　更移未得其地乾隆二年奉
諭移於舊運口迤上七十餘丈與三汊河相接得以避
　　黄而納清第運口分淮入運為淮揚三百里之咽
　　喉以通漕運惟量分湖水足以濟運而止無庸過
　　多以致汎溢前明曽建五閘以為收蓄因年久傾
　　廢嗣後修復天妃越河石閘各一座不足以資節
　　束每於湖水長發下有吸川之形上有建瓴之勢
　　空重漕船過閘甚為危險而髙寳一帯每致溢岸
　　盈堤於運口之内建草壩三座恵濟正越兩閘之
　　下酌建正石閘二座越河石閘二座又於二閘尾
　　各建草壩重重闗鎻視水勢之大小更換啟閉庶
　　水平溜緩操縱由人又於十一年奏請運口頭二
　　三壩口門俱収窄以四丈為度俾源頭進水有節
　　則下游自無盈溢之虞淮揚兩郡河水安瀾重運
　　經臨正值汛水長發之候而恵濟各閘水勢平緩
　　糧艘挽拽過閘便易非復昔時危險矣
　
　
　
　
　
　
　
　
　
　
欽定南巡盛典卷五十三
欽定四庫全書
欽定南巡盛典卷五十四目錄
　河防(二/十)
欽定四庫全書
欽定南巡盛典卷五十四目錄
　河防
　
　
　
　
　
　
　
　
　　治淮即以治黄清口實為湖河闗鍵清水有力遂
　　足以敵黄而来源不逺則其勢易緩河口東西壩
　　對束湖水仰䝉
聖明指授機宜視湖水之大小定拆展之限制實為永
　　逺遵守不易之章程乾隆四十一年河臣将清口
　　東西壩基趾移下一百六十丈在於平成臺處建
　　築使清水源逺流長出口有力嗣因西壩迤外舊
　　黄河内存有清水内外相連湖水出口至此不免
　　㪚漫奉
命於西壩迤下接築束水堤一道俾清水直注歸海四
　　十四年河臣因清口壩外至陶荘新河尾清黄交
　　滙處一帶河身寛長湖水至此其力紆緩又請将
　　清口東西壩再行移下二百九十丈於恵濟祠前
　　地方建築兩頭各築三四十丈不等如鐡心壩式
　　其口門水小之年酌留十數丈或二十餘丈以資
　　收束清水抵禦黄流設遇水大之年将壩工大加
　　展寛更可資其暢洩兩岸束水堤工並可保䕶無
　　虞自是湖水出口益暢抵黄更為得力

　
　
　
　
　
　
　
　
　　洪澤湖水由五道尾閭太平等處引河出清口自
　　東西壩移於恵濟祠前建築源逺流長力足敵黄
　　永無倒灌之虞顧清水藉以敵黄者又藉以濟運
　　乾隆四十六年黄流未歸故道清水建瓴東注易
　　於消耗設遇東南大風則入運無多漕艘毎致淺
　　滯因於舊東西壩迤上两岸築做兠水壩工使清
　　水多入運口以濟漕運遇水小之年倣而行之著
　　有成效

　
　
　
　
　
　
　
　
　　乾隆四十五年㳟逄
翠華南幸
親臨髙堰武家墩閲視洪澤湖磚石工程令将石工卑
　　矮叚落加髙其原舊用磚成砌各工均令改用石
　　料修砌俾臨湖大堤通身全改石工永逺鞏固以
　　為淮揚數郡民生捍衛仰見我
皇上慈愛黎元至深且逺經督臣薩載奏准洪澤湖磚
　　石工自髙堰武家墩汛至山旴蒋家壩南工尾止
　　通共工長一萬七千一百八十九丈内舊有石工
　　應行加髙者九千一百三十六丈一尺磚工改砌
　　石工者五千七百七十一丈七尺並山盱㕔屬澗
　　徐二汛堤身窄矮處一並加估帮培土工将已經
　　朽壊應先拆改之磚工及正當湖心之卑矮應加
　　石工並堤身卑薄應行加髙帮戧之土工列為急
　　修至磚工内雖有朽􁀙而根脚尚未摇動及卑矮
　　石工之不甚犯風者列為次修其應行改石尚未
　　朽壊之磚工及石工稍為卑矮並應一律加髙者
　　次第修整分年辦理工程均得實在矣

　
　
　
　
　
　
　
　
　　髙堰山盱臨湖磚石大堤為淮揚保障乾隆四十
　　五年
聖駕親臨閲視
命将磚工改砌石工卑矮叚落確估加髙分年興修已
　　屬鞏固但石工層數既髙而石後頂土子堰尚矮
　　四十九年復荷
聖諭普律加培淮揚两郡民生永資保障

　
　
　
　
　
　
　
　
　　徐屬宿虹㕔之黄河北岸夏家馬路一工雍正十
　　二年黄河大溜北趨河臣嵇曽筠修築壩臺下埽
　　保䕶歴年嵗搶修防該工外黄内運縷堤與壩臺
　　相隔僅二三十丈中間係属坑窪深塘素稱險要
　　乾隆二十七年
聖駕南廵
親臨閲視該工堤身單薄
命将工頭工尾開挑倒溝引渠二十七八两年伏秋汛
　　内毎於黄水盛長相機開放上叚下叚俱澄淤八
　　九尺惟中叚尚未一律淤成二十九年復将中叚
　　磨盤埽廻溜處所另挑倒溝引渠水長開放一律
　　淤平測量内淤髙於黄河水靣三尺是從前坑塘
　　俱已填平業有成效該工雖已淤髙水靣三尺然
　　淤益髙則工益固接續辦理以期一勞永逸又於
　　新淤中間復接挑溝渠以寛一丈深三尺為度将
　　挖起之土分鋪淤靣並将上中下三道引渠如式
　　修整以備水長時開放進淤務期積寸得寸積尺
　　得尺則黄河頂冲單薄要工得有後靠化險為平
　　而運道堤工亦資鞏固

　
　
　
　
　
　
　
　
　　豊碭㕔屬之毛城舖碎石滚壩原為宣洩黄河盛
　　漲之水攸闗𦂳要從前因壩工坍卸啟閉失時漫
　　無節制以致洩水過多下游濉河淤成平陸窪地
　　常被淹浸乾隆二十二年将下游洪濉二河挑濬
　　深通並将毛城舖滚壩用碎石填平壩脊加髙以
　　為重門節制其壩外支河如榮家壩竇家寨蒋家
　　營傅家窪等處已成迎溜均堅閉不開惟唐家灣
　　地勢稍髙向有倒鉤引河可以減洩漫灘之水二
　　十七年
聖駕南廵臨徐閲視北門外誌樁水勢仰䝉
睿謨廣運因時制宜奉
諭將毛城舖迤東之唐家灣引河俟徐城水誌長至一
　丈一尺五寸以上開放宣洩俟漫灘水落即行堵閉
　俾河臣遵守二十七八兩年伏秋汛内徐城水誌加
　　長逾誌将唐家灣草壩依時啟閉所減漫灘之水
　　流入毛城舖壩根水已澄清過壩僅止數寸及尺
　　許不等三五日内即已斷流下游並不為患二十
　　九年伏秋汛内唐家灣一帶並未漫灘南岸之毛
　　城舖北岸之蘇家山均未過水此皆
皇上垂示機要束水攻沙溜走中泓河底年深一年之
　　明騐也其北岸之黄村壩至大谷山一帶無堤處
　　所自二十三年奉
㫖接築縷堤六十餘里以来黄水不致漫衍堤内窪地
　　悉成膏壤南北两岸髙下田疇咸得一律豊登濵
　　河黎庶莫不感頌
皇仁永資利賴

　
　
　
　
　
　
　
　
　　雲梯闗以外海口為黄河尾閭近因海口紆逺而
　　道淺二套三套漫口由北潮河入海之處㨗近而
　　水深似應亟籌更易海口而不知有無庸者乾隆
　　四十五年督臣薩載奏明如果黄河現在經由之
　　四浤以下海口大有淤墊之勢尾閭不能暢逹必
　　湏另籌入海道路則取㨗就下舍北潮河别無他
　　途但現今溜勢順軌其通洋海口落潮水定時雖
　　比口内較淺而雲梯闗以外水靣比两岸尚低丈
　　許海口外灘比現在水靣又低數尺寛至三百六
　　十餘丈是河水歸槽之時安流東注尚無壅遏之
　　虞自無庸亟籌更易海口之舉但或遇大汛盛漲
　　洪流湍駛一時不及暢洩則從前連次漫口處所
　　不能保無復溢若将漫口堤外現有冲出河形處
　　所畧為通其淤滯俾漫溢之水循途入海則盛漲
　　可資䟽消於上游各處河工不為無補又查得二
　　套堤外從前漫水之東直至海邉均係阜寜安東
　　海州等處減則灘地及葦蕩營産蘆蕩地間有淤
　　沙溝槽形迹並無防䕶堤堰漫水之西淤沙較厚
　　舊有之南潮河上叚業已淤平則西係已涸之馬
　　港河有夾河殘缺舊堤二道堤之南頭均與黄河
　　北頭相接其東堤長六百里零西堤長二十九里
　　零迤下無堤空檔長十六里零下接北潮河西岸
　　民堰此堤之西俱係安東海州等處民田再四商
　　𣙜馬港河西舊堤雖在雲梯闗外十數里但其上
　　游即係腹裏民田毎遇盛漲漫溢時即倒漾至雲
　　梯闗以上且該處只有木牌樓一座鐫刻古雲梯
　　闗四字並無内外界限若将此堤殘缺處所修復
　　並将無堤之十六里一律補足下接北潮河两岸
　　民堰則自雲梯闗北堤下建通海潮河堤堰連為
　　一縷既可保衛安海等處上游民田偶遇長水時
　　溢出之水不致淹浸俾濵臨河海民人得享樂利
　　之休並可作為雲梯闗内外界址其堤東之海灘
　　減則地畝遵二十九年
諭㫖不必與水争地聼民隨宜耕種以收自然之利河
　　防民生均有禆益固無庸驟為更張之舉也

　
　
　
　
　
　
　
　
　　海州漣河上接淩溝陸家口承受六塘河来水下
　　至新壩由恬風渡歸海為海州水利幹河寛七八
　　十丈長七十餘里縁潮汐往来年久淤澱乾隆四
　　十六年豫省青龍崗漫水下注由駐馬湖五道尾
　　閭及劉老澗九孔石閘两路滙歸水勢盛大去路
　　不暢海沭地方均被淹浸經大學士公阿桂及督
　　臣薩載河臣李奉翰奏
允興挑於以疏濬深通不但六塘河之水分洩歸海較
　　為便㨗而海州沭陽一帶民田俱經涸出實為禆
　　益

　
　
　
　
　
　
　
　
　　乾隆四十二年河臣奏辦淮揚運河形勢查西岸
　　寳應諸湖周圍三百餘里湖靣寛濶水勢一律相
　　平而運河自運口以至瓜洲計髙十四丈有竒地
　　形北髙南下勢若建瓴是以三溝閘之外未設堤
　　防下游之邵伯一帶湖河相通向來形勢即係如
　　此復往運河上下逐叚測量目下寳應運河水深
　　八九尺至一丈一二尺河面較髙湖靣一丈二寸
　　汜水汛運河水深六七八尺河靣較髙湖靣六尺
　　七寸永安汛運河水深六七尺河靣較髙湖靣五
　　尺五寸迤下六滿閘至萬家塘一帶河靣較髙湖
　　靣四尺五寸及二尺九寸一尺八寸不等迨至髙
　　郵一帶運河水深五六七尺河靣與湖靣相平惟
　　露筋閘迤下至三溝閘通湖港一帶則湖靣髙於
　　河靣自二尺四寸及一尺不等此髙郵以上河髙
　　而湖低髙郵以下湖髙於運河之實在情形也其
　　湖水歸宿之路溯查從前水大之年一由髙郵迤
　　下西岸通湖二十四港口入運從東闗南闗五里
　　車邏昭闗等壩洩入下河歸海一由西岸三溝閘
　　之通湖港及邵伯鰍魚等港入運從金灣東西灣
　　鳯凰壁虎橋等處歸江後因歸海之路紆逺下河
　　民田易於被淹仰䝉
皇上聖謨廣運
指授機宜大展清口使洪澤湖清水㑹黄東注歸海山
　　盱五滚壩一律封土毎年酌量啟放因而寳應諸
　　湖存水較小髙郵南闗車邏等壩久經封閉即西
　　岸通湖各港亦俱堵塞現在湖水止由三溝閘以
　　下之邵伯通湖各港入運形勢頗為順利前将三
　　溝閘下通湖港一道築壩堵閉使湖水由二河行
　　走至邵伯西岸各港入運仍從金灣等閘壩下注
　　歸江其去路原未改易祇令湖水從南首二河之
　　鰍魚各港入運距三溝閘較逺俾三溝閘以上運
　　河水勢至此不為湖水横衝兠阻則運河上游之
　　水得以流行迅疾於湖歸江之路仍無阻礙至寳
　　應西岸修建閘座之處因淮揚運河綿長三百四
　　十餘里遇有水勢盛漲之年一線運河下注不能
　　迅速未免壅盛不得不預籌分洩查運河東岸閘
　　座涵洞運河水小時應湏蓄水濟運即使下河民
　　田需水亦只量為挹注以資播種若運河水大時
　　下河民田形如釡底未便将河水洩入致淹民田
　　是東岸閘洞不過資農田灌溉不能分洩運河盛
　　漲惟有西寳應臨湖一帶河靣髙於湖靣數尺儘
　　可宣洩查從前原有竹絡壩三里溝滚埧及減水
　　閘等處分洩運河有餘之水以減上游暴漲近因
　　該閘埧年乆損壊是以酌請於三里溝上下修建
　　石閘二座以備減洩入湖亦可容納四十三年又
　　将東岸黄浦閘西閘瓦甸減水閘損壊處俱行拆
　　修舊時葉雲洞改建雙孔石閘以備節宣並於三
　　溝閘下通湖港築做草埧攔截湖流使運河水勢
　　一路暢行而歸江乃無虞阻滯矣

　
　
　
　
　
　
　
　
　　髙寳諸湖之水歸入運河邵伯以上向從髙郵車
　　邏南闗五里各壩分注下河入海邵伯以下向從
　　金灣三閘及鳯凰壁虎橋灣頭閘各路分注由芒
　　稻河入江查運河入江較入海之路甚為近㨗而
　　運河之水髙於江靣通流順勢消退亦速若從興
　　鹽等縣入海路既遼逺又沿海地靣昂於内地所
　　有通海河港多被沙淤即使疏濬極深亦恐潮水
　　内灌且興鹽一帶形如釡底運河之水稍大必先
　　　淹過内地然後歸海是入海不如入江之便形勢
　　　顯然康熙三十八年
聖祖仁皇帝南廵
諭令将湖水河水俱由芒稻河人字河引出歸江如有淺
　　　處俱令挑深仰見
聖謨廣逺洞悉機宜乾隆七年将邵伯以下入江之路酌
　　　量加増於金灣滚壩之下東西灣地方添建滚水
　　　壩二座並挑引河復将仙女廟金灣對過之越河
　　　及通江之石羊溝董家溝俱行増挑其原有之金
　　　灣壩下並鳯凰橋引河及通江之廖家溝秦唐港
　　　白塔河百汊港各河道則大加疏浚並於各河頭
　　　分别建立閘壩毎年視水勢之大小相機啟閉以
　　　資宣洩謹按運河入江之路本為便㨗今河道又
　　　經加增則髙寳湖水自足以資分洩其邵伯迤上
　　　髙郵各壩非遇異常泛漲無庸輕啟髙寳運河東
　　　堤以下與興鹽泰阜一帶民田俱得豊收而湖河
　　入江分洩利便並無阻滯之虞

　
　
　
　
　
　
　
　
　　髙寳兩境運河東堤建築閘壩凡十四處皆洩湖
　　河溢漲之水由鹽城興化阜寜泰州以入海其來
　　源本於洪澤湖毎於伏秋湖水長發由運口歴清
　　江淮安下注髙寳城郭堤工俱當其衝不得不多
　　求分減之路而下河髙寳興鹽阜甘泰七州縣之
　　田廬多成巨浸河臣張鵬翮以啟壩慮為害於民
　　田閉壩又恐傷於堤岸隨将過水最多之五里車
　　邏南闗三減壩改為石滚壩非值有餘不令過洩
　　以冀兩全之道後又歴經區畫而下河一帶仍難
　　免於淹浸䆒之計其流而未究其源也乾隆四年
　　河臣髙斌奏洪澤湖之天然壩無使輕易啟放祗
　　留三滚壩以資減洩又奏於運口内建設閘壩既
　　以節洪湖之水使暢出清口足以禦黄又以保髙
　　寳下流無泛溢之患又查髙寳一帶閘壩口門俱
　　寛四五六尺不等節宣有制惟五里車邏南闗等
　　壩俱各寛六十餘丈洩水過多今來源既減則此
　　三壩無庸輕放其五里等壩俱用柴草堵築設遇
　　洪澤湖異漲三滚壩洩水過多酌量将南闗車邏
　　二壩啟放以減水勢其五里中壩地勢卑下洩水
　　過大一經啟放則下河不能容受應常行堵閉而
　　下河各支河又䝉
皇上發帑挑浚深通上減來源下通去路從前被災各
　　邑得免淪胥無不仰戴
皇仁謳歌
聖徳

　
　
　
　
　
　
　
　
　　　大江源出岷山南流經四川松潘衛歴夔州府出
　　　三山峽至漢陽大别與漢水合流經江西九江府
　　　入江南至𤓰洲江口又東至通州入於海先是沿
　　　江本無工程康熈三十二年河臣于成龍将𤓰洲
　　　儀徴河道交江防同知管理五十五年奉
聖祖仁皇帝諭㫖江流日漸北徙衝刷𤓰洲城垣必致危
　險事闗民生若不預為籌畫修堤保䕶斷乎不可著江
　南督撫察勘詳議一靣動帑修築一靣奏聞經河臣趙
　　世顯等於息浪庵前建築䕶城堤埽工程又花園
　　港等處建築埽壩各工歴年歳搶修防至雍正五
　　六年以後江溜北趨直逼𤓰洲江岸逐漸塌卸逼
　　近城垣河臣嵇曽筠於𤓰洲沿江抛填碎石増修
　　埽工共長三百三十六丈五尺保固江岸始獲平
　　穏其揚州迤下十里為三汊河一通𤓰洲一通儀
　　徴故名三汊自三汊河至儀徴之沙漫洲江口共
　　五十五里専資鹽運並江西湖廣安徽等省漕船
　　由此入運江潮吞吐靡常易於淤淺建設響水通
　　濟邏泗攔潮四閘隨時啟閉以資鹽漕運行查𤓰
　　洲江靣寛濶潮勢洶湧兼之風浪漰湃一經塌卸
　　衝刷最深樁埽一時難以施工惟在未做埽工以
　　前先用碎石抛擲填平其底既做埽工以後復以
　　碎石䕶其根基則雖有風潮不致輕易掣動崖岸
　　方能保固城垣可以無虞

　
　
　
　
　
　
　
　
　　𤓰洲舊有河道上通運河由閘下逹大江祗以河
　　身淺窄年久淤墊舟楫罕通凡自揚州渡江者出
　　𤓰洲西境運河口繞廻瀾壩過金山麓入京口閘
　　江靣十有餘里適當中泓大溜南北俱不免渉險
　　為虞四十六年開挑𤓰洲跨城河路以利舟行發
　帑興修計河身長一千二十餘丈挑浚寛深可容巨
　　艦旋轉修築兩岸縴道起髙橋座城圏并添建南
　　北水闗二座木石橋梁七座工竣後千檣萬艘絡
　　繹往還俱由此河渡江逕至金山收口相距僅止
　　三里永享通津之利云

　
　
　
　
　
　
　
　
　　髙寳湖河之水以山旴五壩為来源以江海為去
　　路其歸江之路則在邵伯以下灣頭閘壁虎橋鳯
　　凰橋西灣東灣金灣各閘壩宣洩便㨗歸海之路
　　則在邵伯以上髙郵南闗車邏五里等壩由興鹽
　　等縣入海河道迂逺一經水長宣洩過多則下河
　　毎致被淹分洩不暢則運河又難容納歴年籌辦
　　總無良法乾隆二十五年經河臣髙晉将髙郵南
　　闗各壩奏准封土三尺稍為限制然歸海雖節其
　　流而歸江未展其路湖河盛漲之水一時仍難暢
　　洩二十七年恭逄
聖駕南廵指示機宜将歸江之西灣壩底落低四尺平
　　時運河水勢未長已有尺水入江循序而進預減
　　暴漲之勢並将金灣南閘改建石滚閘金灣河底
　　加挑展寛十丈各壩下引河一律挑深由芒稻閘
　　董家廖家石羊等溝暢逹歸江復䝉
聖明洞悉全河形勢溯源挈要廣疏清口将東西壩預
　　為展寛洪澤湖隨長隨消三載以来五滚壩並未
　　過水南闗車邏等壩封土如故上河下河髙低田
　　畝嵗嵗豊收萬民樂利

　
　
　
　
　
　
　
　
　　鎮江府京口為江浙兩省糧船由運入江之要道
　　東西諸山環繞崗連髙阜惟京口臨江一靣地勢
　　平衍居民稠宻向有談家洲以為外䕶雍正十一
　　年間江溜刷去談家洲直逼京口坍塌崖岸街道
　　民房俱有傷損經河臣嵇曽筠於雍正十三年奏
　　照𤓰洲之式抛填碎石下埽䕶岸得以平穏現在
　　埽工長一千一百一十八丈隨時修防不致疎忽

　
　
　
　
　
　
　
　
　　金陵省㑹之區士商輻輳鎮江抵江寜計百六十
　　里水程由長江歴黄天蕩江靣浩瀚風浪毎多可
　　駭若舍舟就陸則輦運倍為勞費撫臣呉壇
　奏請開挑句容分水脊一帶河道嗣經督臣薩載覆
　　勘以分水脊一帶横亘山岡難於開挖若就丹􁁍
　　之師古灘開至龍潭舊有間叚河形復多小港即
　　有隔斷之處地勢平衍施功較易邀
恩准發帑金於四十七年分叚開濬通計河身長百里
　　有竒其自師古灘至樂亭舖舊有河身加工展拓
　　自樂亭舖至髙資港則於蘆灘地内挑挖自髙資
　　港至太平橋半由平地亦間叚水溝自太平橋至
　　棲霞之碾䡐壩即河身内挑去淤埂河成引東荘
　　口江水為源以錢家港為委中間復多汊港潮汐
　　流通又於師古灘河尾及髙資港三江口等處建
　　築閘壩以時蓄洩凡賈舶民船俱於金山對渡入
　　錢家港直至棲霞之四板橋登岸僅陸行三十里
　　即抵省㑹先是上元九鄉等處毎遇山水驟發無
　　可宣洩田禾時被漫溢今中通一港多設涵洞俾
　　山水悉注於河而河旁田畝取資灌溉旱潦俱無
　　所慮葢自新河既成而曩之䟦渉行旅與夫佃業
　　居民至是而翕然稱便矣甲辰春
皇上御安福艫
親臨閲視錫名便民港紀以
宸章益信
聖人興事建工
徳施普而流澤長億萬斯年永永無極也
　　　謹按導河導淮分紀夏書河自積石至播為九河
　　　而入於海未嘗南㑹於淮也自東周以後漸徙而
　　　南隋時開通濟渠引榖洛水逹於河復自板渚引
　　　河通於淮而後河淮始㑹唐宋以来河流遷溢無
　　　定建治河之策者不下數十家若開寳纂禹元經
　　　祥符導河形勝等書要止取效一時未足以圖久
　　　逺也恭惟
聖祖仁皇帝六廵南土指受河工
世宗憲皇帝發帑加堤淮徐保乂我
　皇上聖神繼起本紹
庭䋲
武之思建平地成天之業頻
　頒諭㫖興舉大工相地利之所宜不泥於古今之迹而
　　　審行之
　睿慮周詳非羣臣思議所至舊河攔黄壩既成復加築
　　　順黄壩以資堵禦甫及竣工而河勢南逼直至壩
　　根賴此壩以為重門保障于是在工趨事諸臣下
　　及兵夫士庶萬口同聲咸頌
聖人首出庶物明燭幾先所謂五帝神聖其臣莫及者
　　千古同符矣他若北潮河以下不必添建閘壩雲
　　梯闗以外不必與水争地河身之挑濬木龍之改
　　移以及添築土壩加帮縷堤開治引河填平塘土
　　靡不上勤
宸念精益求精而徐城髙堰増建石工不惜
　帑金數百餘萬以衛䕶生民俾咸登于樂利猗歟非
　　常之功足以萬世永賴也昔人謂嚴安導洛農民
　　享其利而轉漕之功弗聞韋堅堰渭漕運得其便
　　而灌溉之績弗著今者河道所經通淮接運我
皇上於數十年中經畫至當遂使瀆祗効順坤輿永寜
　　河治而淮治淮治而運亦治巨艦通津南北稱便
　　沃野千里桑稼連雲䟽瀹得宜獲利斯普
神禹錫圭之績紀自
帝堯刻玉之年不又自古罕逄之
景運哉
　
　
　
　
　
　
　
　
　
　
　
　
　
欽定南廵盛典卷五十四
欽定四庫全書
欽定南巡盛典卷五十五目録
　海塘(一/)
欽定四庫全書
欽定南廵盛典卷五十五
　海塘
　　(臣/)等謹按海為水宗百流歸徳禹貢之導水也曰
　　㑹曰過曰播而於海苐言入而已顧惟不讓積水
　　以成其大則又當推九澤既陂之義俾朝宗克底
　　於成此海塘之制所由監古利民而為
大聖人勞心之先務也浙省襟江帶海而海寧當江海
　　交滙之區全頼塘堤衛䕶七郡自唐開元中築捍
　　海堤宋嘉定中修袁花等塘元泰定中下石囤木
　　櫃明代五修塘堤載在史册具有成法不僅華信
　　之千錢募土錢鏐之強弩射潮見於錢塘志乗者
　　班班可考且塘以捍海有土有石宋李溥盧守懃
　　諸臣修築杭州海塘疊石為㟁固以樁木鈎末壁
　　立以捍潮勢而張夏採石修塘隨損隨治衆頼以
　　安則石塘之為利溥矣顧地利不齊浮鬆既不能
　　　擎石堅澁又不受釘樁於是柴塘之制興而補偏
　　　救弊與土石各塘並資捍衛海塘之大略若此我
　皇上軫念民生六勤
　法駕壬午之春即有老鹽倉一帶改建石工之
　諭庚子重申
　巽命越二年告成凡四千二百丈甲辰復
　勑范公塘接建石工永資保䕶并
　諭將柴塘以内石塘以外填土種桞俾柴石聨為一勢
　　　鞏固萬年葢自
聖祖仁皇帝創建大石塘五百丈
世宗憲皇帝改建魚鱗大石塘以來至
　皇上而海塘全局遹觀厥成盡善盡羙蔑以加矣若夫
　　　築石壩修盤頭加簍坦沙水情形月必有奏奏必
　　　有圖
　乙夜覽觀
　硃筆指示即
端拱深宫無不為海隅蒼生共籌樂利夫是以陽侯効
　　順永不揚波人㤀畚鍤之勞世享安恬之福而非
　　前代之為小補計者比也懿歟盛哉謹志海塘第
　　五
　欽定四庫全書
　欽定南廵盛典卷五十五
　　海塘
　　　乾隆十四年十月二十日
　上諭内閣曰閩浙總督喀爾吉善署理浙江廵撫永貴
　　奏請臨幸浙省閲海塘一摺前因江南督撫等奏請
　　南廵特命大學士九卿㑹議詢謀僉同業經降㫖俞
　　允江浙隣封接壤均係
聖祖屡經廵幸之地且海塘亦重務也今既據該省士民
　　感恩望幸羣情踴躍督撫合詞代奏宜允所請於辛
　　未年春南廵便道至浙省臨視塘工慰黎庶瞻依之
　　意所至不煩供億勿事興修勿尚華靡已詳具前㫖
　　其共喻焉
　　　乾隆十五年十二月二十日
　上諭内閣曰浙江海塘為捍衛民生要務朕明春廵幸
　　浙省意欲親臨閲視着尚書舒赫徳於江南審訊事
　　畢之日即赴浙江㑹同該督撫等查看豫偹奏聞
　　　乾隆二十二年三月二十八日
　上諭内閣曰浙海之神自雍正八年海塘告成時
特加褒封
勑於海寧縣地方建廟崇祀邇年以來海波不揚塘工鞏
　　固朕省方浙中親臨履視見大溜直趋中小亹两㟁
　　沙灘自為捍禦濱海諸邑得慶安瀾利及民生實資
　神明顯佑應於杭州省城之觀潮樓敬建海神之廟以
　　昭崇徳答佑至意應行事宜該部查例具奏
　　　乾隆二十四年閏六月十六日
　上命軍機大臣傳諭廵撫莊有恭曰莊有恭奏東西海
　　塘柴石塘工豫偹事宜一摺已批該部速議具奏矣
　　江溜海潮全勢既趋北大亹則一切應行偹築事宜
　　正闗𦂳要現在時屆立秋防汛不宜遲緩而部臣議
　　覆不無尚需時日且定議諒亦無可駁詰著傳諭該
　　撫速就勘明籌辦之處一面即行發帑興工上𦂳赶
　築無庸聽候部覆遲悮要工
　　乾隆二十七年三月初二日
上諭内閣曰朕稽典時廵念海塘為越中第一保障比
　嵗潮勢漸趋北大亹實闗海寧錢塘諸邑利害計於
　老鹽倉一帶柴塘改建石工即多費帑金為民間永
　逺禦災捍患良所弗惜而議者率以施工難易彼此
　所見紛岐昨於行在先命大學士劉統勲河道縂督
　髙晋廵撫莊有恭前往工所簽試樁木朕抵浙次日
　簡從臨勘則柴塘沙性澁汕一樁甫下始多扞格卒
　復動摇石工㫁難措手若舊塘迤内數十丈許土即
　宜樁而地皆田廬聚落將移換石工毁拆必多欲衛
　民而先殃民其病甚於醫瘡剜肉矣朕心不忍且并
　外塘而棄之乎抑兩存而贅疣可乎以兹蒿目熟籌
　所可為吾民善後者惟有力繕柴塘得補偏救弊之
　一䇿耳地方大吏其明體朕意悉心經理定嵗修以
　固塘根増坦水石篓以資擁䕶庶幾盡人事而荷
神庥是朕所宵旰厪懐不能刻置者至繕工欲固購料
　不得不周現在採辦柴薪非河工秫葦之比向為額
　定官價所限未免拮据應酌量議加俾民樂運售而
　官易集事其令行在户部㑹同該督撫詳加定議以
　聞朕為浙省往復咨度之苦心其詳具見誌事一詩
　督撫等可並將此㫖於工次勒石一通永誌遵守毋
　忽
　　乾隆二十七年三月初三日
上諭内閣曰尖山塔山之間舊有石壩朕今親臨閲視
　見其横截海中直逼大溜猶河工之挑水大壩實海
　塘扼要闗鍵波濤衝激保䕶匪易但就目下形勢而
　論或多用竹篓加鑲或改用木櫃排砌固宜隨時經
　理加意防修如將來漲沙漸逺宜即改築條石壩工
　俾屹然成砥柱之勢庶於北㟁海塘永資保障該督
　撫等其善體朕意於可興工時一面奏請一面動帑
　儧辦并勒石塔山以誌永久
　　乾隆二十七年九月三十日
上諭内閣曰浙江海寧一帶塘工最為𦂳要今春廵幸
　之次日即赴老鹽倉尖山等處相度指示飭令修築
　柴塘並建設竹篓坦水各工用資保䕶今據莊有恭
　奏查勘工程俱已陸續完竣餘工並皆稳固等語該
　撫督率属員儧辦蕆工甚属盡心深可嘉予莊有恭
　著交部議叙所有在工勷事各員並著查明分别咨
　部議叙以示奨勵
　　乾隆二十七年十月初二日
上命軍機大臣傳諭莊有恭等曰莊有恭已有㫖調補
　江蘇廵撫其海塘工程莊有恭籌辦甚属盡心且浙
　省現有查辦災賑事亦為𦂳要莊有恭奉到調任之
　㫖可將廵撫印務暫交索琳䕶理其日行事件照常
　接辦惟塘工賑務仍聼莊有恭專司其事蘇杭一水
　之地案牘往還本可無虞稽誤至熊學鵬到浙其賑
　務自可妥辦若海塘工程自不如莊有恭之輕車熟
　路隣封伊邇應令兩撫彼此始終㑹辦在莊有恭亦
　㫁不因既經調任稍分畛域也將此一併詳諭知之
　　乾隆三十年閏二月初五日
上諭内閣曰海寧石塘工程民生攸繫深厪朕懐連年
　潮汛安瀾各工俱属稳固茲入疆伊始即日就近親
　臨相度先行閲視遶城石塘五百三十餘丈實為全
　城保障而塘下坦水尤所以捍衛石塘但向來止建
　两層今潮勢似覺頂衝外沙漸有汕刷二層之外應
　須預籌保䕶該撫等上年所奏加建三層坦水六十
　餘丈止就尤險要處而言於全城形勢尚未通盤籌
　畫若一例普築三層石坦則於䕶城保塘尤資禆益
　著將應建之四百六十餘丈均即一例添建其二層
　舊坦内有樁殘石缺者亦著查明補換該督撫等其
　董率所属悉心籌辦動帑興修務期工堅料足無濫
　無浮以收實濟副朕為民先事預籌之至意
　　乾隆四十五年三月初三日
上諭内閣曰海寧州石塘工程所以保衛沿海城郭田
　廬民生攸繫從前四次親臨指授機宜築塘保䕶連
　年潮汛安瀾各工俱為稳固今朕廵幸浙江入疆伊
　始即親往閲視石塘工程尚多完好惟繞海寧城之
　魚鱗石塘内有工二十餘丈外係條石作墻内填塊
　石厯年久逺為潮汐衝刷底樁霉朽兼有裂縫蹲䟶
　之處又城東八里文將字號至陳文港宻字號止有
　石塘工七叚約共長一百五六十丈地當險要塘身
　单薄亦㣲有裂縫此塘為全城保障塘下坦水所以
　捍䕶塘工皆不可不預為籌辦著將两處塘工均改
　建魚鱗石工俾一律堅稳并添建坦水以垂永久該
　督撫即派妥員確勘估計具奏又石塘迄上前經築
　有柴塘四千二百餘丈現尚完整究不如石塘之鞏
　固雖老鹽倉有不可下樁為石塘之處經朕親見然
　不可下樁處未必四千餘丈皆然朕於民瘼所繫從
　不惜帑省工俾資保䕶著該督撫即將該工内柴塘
　可以改建石塘之處一併派委誠妥大員據實逐叚
　勘估奏聞辦理如計今嵗秋前可以辦竣即撥帑赶
　𦂳興修若秋間不能完竣則竟俟秋後辦理該督撫
　其董率所属悉心經畫以期工堅料實無濫無浮務
　期濵海羣黎永享恬安之福以副朕先事預籌至意
　　乾隆四十五年四月初七日
上諭内閣曰朕廵幸浙江由海寧閲視塘工至杭州老
　鹽倉一帶有柴塘四千二百餘丈雖因其處不可下
　樁為石塘然柴塘究不如石塘之堅固業經降㫖將
　可以建築石塘之處一律改建石塘以資永久保障
　兹忽憶及該地方官及沿塘居民見該處欲建石塘
　或視柴塘為可廢之工不但不加意防䕶甚或任聼
　居民拆毁竊用致有損壊則石塘未蕆工之前於該
　處城郭田廬甚有闗係且改建石塘原為保衛地方
　之計若留此柴塘以為重闗保障俾石塘愈資鞏固
　豈不更為有益况當石工未竣以前設使潮水大至
　而柴塘損壊無可抵禦不幾為開門揖盜乎著該督
　撫即嚴飭地方文武官將現有柴塘仍照前加意保
　固勿任居民拆損竊用將來石工告竣遲之數年朕
　或親臨閲視爾時柴工倘有損壌惟該督撫是問
　　乾隆四十五年十一月初九日
上諭内閣曰據王亶望奏海塘下樁之後即須砌石浙
　省産石之山隂等四縣先後據報採就石料二萬餘
　丈運抵工所者止三千餘丈僅敷二十丈塘工之用
　若先行儘力開槽石料未能應手浙省隂雨較多倘
　槽底積水泥濘轉多未便等語石料為塘工所急需
　自應上𦂳購辦尅期儧運以濟要工何以運抵工所
　者止三千餘丈以致未能應手王亶望並非現任廵
　撫不過令其在工督辦是以呼應不靈李質頴現任
　廵撫所有一切購料儧運皆其專責豈可稍存諉缷
　之見著傳諭李質頴即嚴催各属將採就石料迅速
　運工以偹急需李質頴如已起程來京陛見即著富
　勒渾遵照速辦其在江蘇洞庭等山分辦太湖石料
　十一萬三千七百餘丈並著傳諭閔鶚元速飭各属
　毋分畛域赶𦂳辦運浙省偹用俾石料充裕以濟鉅
　工將此由四百里諭令李質頴等並諭王亶望知之
　　乾隆四十五年十二月初三日
上諭内閣曰前據閔鶚元奏宜興荆溪二縣山石石質
　鬆脆難以見方成丈未能適用等語所奏未見實心
　已傳㫖申飭並面諭薩載回任實力督辦矣海塘工
　程所用石料原有裏外之分所謂背後石料也若不
　能多購堅細石料原可酌量於頂冲處所用堅細石
　料以禦潮汐衝激其潮平水緩之處將裏層酌量間
　用宜興荆溪石料未始不可且即閔鶚元在呉縣太
　湖所採及王亶望在浙所購石料亦豈無一二石性
　鬆脆者乃閔鶚元竟以宜興荆溪石質線紋碎裂未
　能適用一奏塞責此縂因鄰省事務漠不闗心如越
　人視秦人之肥瘠實属非是著再傳諭閔鶚元務須
　痛改積習實力督率属員認真採辦迅速赶運赴浙
　以偹海塘要工之用至王亶望等接收石料時亦當
　酌量情形攙撘配用使要工速竣而辦理不致掣肘
　將此由五百里發往並諭令富勒渾王亶望知之
　　乾隆四十五年十二月初五日
上諭内閣曰據富勒渾等奏現在赶辦海塘將黄宇字
　號頂衝處所於柴土塘後儧砌石工外用條石内填
　石塊加髙培厚毎丈用樁木八十根可減魚鱗石塘
　之半一面嚴飭杭嘉湖寧紹五府委派員役多僱人
　夫添安樁架上𦂳赶辦以防春汛並嚴催承辦石料
　各縣分頭赶辦勒限運工偹用等語自應如此辦理
　至需用石料屡經降㫖傳諭閔鶚元督率属員認真
　採辦迅速赶運赴浙並因石料有裡層外層之分其
　頂衝處所自應用堅細石料以禦潮汐至潮平水緩
　之處不防以宜興荆溪等處山石間用已諭知閔鶚
　元實力採辦並諭王亶望等於接收石料時酌量情
　形攙撘配用矣但浙省亦須就近設法採辦不可專
　恃江蘇一省購運著傳諭富勒渾王亶望等務須通
　盤籌畫實心經理以期要工速竣不可稍存觀望之
　見將此由五百里傳諭知之
　　乾隆四十五年十二月二十三日
上諭内閣曰浙江海寧改建石塘以王亶望曽為浙撫
　且肯擔當其事因命在工督辦但伊在服中不令豫
　地方之務此朕用人不得已之苦心屡經降㫖中外
　共知近因王亶望與李質頴有意見不合之處兹李
　質頴來京召對時奏及改建石塘後柴塘土塘仍須
　嵗修以資保䕶等語朕從前親閲塘工老鹽倉一帶
　難以下樁素所深悉但思難以下樁處所其長不過
　數里非數十里之柴塘皆不可下樁改石也其餘可
　以下樁處所若一律改石塘豈不為一勞永逸之計
　乃李質頴今有是奏此事闗係重大朕亦不能懸㫁
　著大學士阿桂同李質頴馳驛前往㑹同富勒渾將
　李質頴王亶望所見不同之處秉公確勘據實覆奏
　　乾隆四十六年四月二十七日
上命軍機大臣傳諭大學士公阿桂曰本年二月間據
　阿桂勘辦石塘工程二千二百餘丈督率工員上𦂳
　赶辦務於四十七年冬初完工至老鹽倉立字號至
　積字號二百餘丈不能釘樁處所應仍留柴塘外其
　餘一千五百丈安樁一丈八尺用硪夯打至四個半
　時辰打下一丈四五尺週圍沙土即合籠平樁不能
　再打查樁木不能深入其底沙堅硬可知沙齧樁牢
　力能擎石或可一律築砌或應仍循其舊恭候臨幸
　指示機宜再行多分年限接續辦理等語已批令俟
　到京時面奏彼時原以老鹽倉一帶沙性澁汕難以
　下樁且改建要工尚多是以可緩昨詢據富勒渾面
　奏老鹽倉一帶仍有可以施工之説即阿桂所奏沙
　齧樁牢力能擎石或一律砌築之語是其所見亦仍
　謂此叚工程可以辦理朕思現辦二千餘丈之石塘
　既於明嵗可以完工且屆四十九年南廵之期尚逺
　此叚要工既有益於民生即可及時接辦何必復待
　南廵親為相度前此阿桂到京面奏原因此叚工程
　應否辦理未能明晰是以欲面詢明確再降諭㫖現
　在阿桂督勦逆回到京尚需時日著傳諭阿桂即將
　老鹽倉一帶實在情形詳悉具奏如果有工費浩繁
　不能拘定開銷成例之處亦不妨據實奏明交陳輝
　祖接辦朕不惜多費帑金為民生謀一勞永逸之計
　也將此隨六百里加𦂳軍報之便傳諭知之著即行
　覆奏
　　乾隆四十六年閏五月初九日
上命軍機大臣傳諭縂督陳輝祖等曰前以浙江老鹽
　倉一帶塘工是否可以及時接辦降㫖詢問阿桂茲
　據覆奏此叚工程一千五百丈可以接續辦理前在
　工時陳輝祖所見亦同至添用帮費現辦二千二百
　餘丈塘工除恩賞銀两外尚有另籌添補之項若接
　辦一千五百丈釘樁較難所需帮費亦約略相等請
　勅下楊魁㑹同陳輝祖將此叚工程共應開銷正項
　若干帮費若干之處熟商妥酌等語浙省辦理石塘
　二千二百餘丈計明嵗冬間始可蕆工其老鹽倉一
　帶塘工若一律築砌自應俟現辦工程完竣後再行
　次第籌辦昨經降㫖令楊魁赴閩省暫署撫篆換令
　富綱來京陛見所有老鹽倉工程如何接辦並應如
　何開銷正項及帮費之處俟楊魁回至工所後再與
　陳輝祖妥議熟籌具奏亦不為遲所有阿桂奏到之
　摺著先抄寄陳輝祖楊魁同看並諭令阿桂知之
　　同日
上命軍機大臣傳諭陳輝祖等曰前經降㫖合富綱來
　京陛見並諭楊魁即赴福建署理廵撫事務但計此
　時楊魁尚未起身著仍留海塘工次候朕另有揀用
　之處再降諭㫖至富綱在福建廵撫任内辦理諸事
　漸就熟諳朕原欲觀其才具器識是以降㫖令其來
　京陛見今楊魁既仍留浙江工次富綱此時亦不必
　來京如楊魁富綱已遵前㫖起程接此㫖後即遵照
　各回本處將此由五百里發往并諭令陳輝祖知之
　　乾隆四十七年七月初十日
上命軍機大臣傳諭陳輝祖曰本日據閔鶚元奏分辦
　浙江海塘料石情形一摺内稱初次所辦條石十三
　萬六千餘丈業經全數起運赴浙其接辦之九萬六
　千六百餘丈勒限䟎運扣至明年三四月間可以一
　律辦完運竣等語該省所辦塘工料物源源接濟陳
　輝祖自當督率工員赶𦂳辦理但未知此時所辦工
　程究有幾分約計於何時可以完竣著傳諭該督令
　其確核工叚按日計算據實奏聞再從前節次所撥
　各項銀两俱留為海塘之用將來工程告竣時是否
　足敷應用並著該督詳晰確查開具簡明清单一併
　覆奏將此由四百里傳諭令知之
　　乾隆四十七年八月初九日
上諭内閣曰據陳輝祖奏建築海塘自來字號至食字
　號止魚鱗工長二千二百四十丈於六月二十六日
　通工一律砌完其續辦鱗塘一千七百丈現在陸續
　開工催𦂳赶辦所有在工督辦之布政司盛住海防
　道周克開寧紹台道印憲曽金衢嚴道徳克進布並
　江南帶至浙省之逰擊田宏謨皆認真稽察董率晨
　夕㒺懈其分委承辦及在局司事之同知清㤗劉雁
　題潘安智方體㤗唐若瀛州判蔣重耀知縣趙思恭
　等皆勇往勤勵奮勉出力等語該省赶辦塘工堅固
　妥速在事出力人員自應一體交部甄叙以示鼓勵
　該督陳輝祖業經降㫖復還現任縂督頂帶母庸加
　恩外其盛住周克開印憲曽徳克進布田宏謨清㤗
　劉雁題潘安智方體㤗唐若瀛蔣重耀趙思恭等各
　員俱著交部議叙
　　乾隆四十七年九月初二日
上命軍機大臣傳諭陳輝祖曰據陳輝祖奏續估海塘
　魚鱗石工一摺内稱前經題撥㤙賞各項遵㫖留為
　塘工應用共銀一百四十二萬一千八百六十二两
　零除撥給原估續估工料銀两外尚多餘銀三十九
　萬九千二十五两零等語此項多餘銀两毋庸解京
　即著賞給該省為四十九年南廵粘修行宫等項應
　用上次庚子南廵一入浙江首站屋宇倍増並多㸃
　綴比至杭州則添設座落更多繁費無益非朕省方
　問俗之意屡經降㫖訓飭將來行宫座落止須將上
　屆舊有屋宇畧加粘補此項銀两儘足敷用不必再
　動别項其行宫座落㫁不得踵事増華更滋繁飾該
　督務須仰體朕意妥協經理將此諭令知之
　　乾隆四十八年六月初七日
上諭内閣曰浙江范公塘一帶看來竟須一律改建石
　塘以資捍衛昨已諭知富勒渾等矣本日閔鶚元奏
　江蘇省續辦浙塘石料於四月二十九日全數起運
　其由浙省挑退者亦補運完竣等語前經該督撫奏
　稱建築魚鱗石塘分限辦理需用石料甚急江蘇隔
　省採運稍艱先儘浙省購辦應用前又經降㫖富勒
　渾等令將各叚塘工盖面石塊不拘尺寸不妨搭配
　鋪墁以期迅速完工是此次已先鋪墁江省續辦石
　料運至浙省必有存剰即可留為改建范公塘之用
　著富勒渾等細心履勘若該處塘工必須改築方可
　永資保䕶浙省亦應預行採辦免致臨時糜費周章
　凡事豫則立若今嵗物料齊全明春南廵時朕親臨
　閲視指示機宜降㫖後即可興工辦理一年之内無
　難告竣俾鉅工屹立海濵黎庶咸慶安瀾至富勒渾
　摺内有老土塘根脚同係淤沙土性浮鬆之語從前
　老鹽倉一帶亦稱沙性浮鬆難以開槽釘樁乃自改
　建石工一律稳固堅實可見事在人為封疆大吏於
　民瘼所闗㫁不可存畏難之見該處所建石工所費
　不過較前三分之一方今府蔵充盈即多費數十萬
　帑金捍衛民生使閭閻永臻樂利亦所不靳也著傳
　諭富勒渾等善體朕意熟籌妥酌將此次運到石料
　塘工完竣後尚存若干將來興工仍須添用石料若
　干之處詳悉核筭據實具奏將此由四百里諭令知
　之
　　乾隆四十八年九月初九日
上諭内閣曰從前盛住來京陛見時面詢海塘石工情
　形據稱老鹽倉一帶因沙性澁汕不能釘樁彼時在
　工籌辦曽有一老兵言及該工下樁必須衆樁合力
　同時齊下方能堅實不致已釘復起後如其法試釘
　樁木果有成效及訪查其人無可踪跡似有神助等
　語現在老鹽倉石塘一律改築完竣其所稱老兵指
　㸃之處是否實有其事富勒渾等即未經眼見不能
　深悉而盛住係在工目睹之人及從前道府丞倅兵
　弁夫役人等見此神靈助佑必羣相驚異傳述不㤀
　如詢其事属實則係神祗効靈如分水龍王廟之白
　老人故事或於該處建祠以答靈貺亦為捍衛民生
　祀典所應得也著傳諭富勒渾等詢問盛住並詳加
　採訪此事究属有無據實覆奏
　　乾隆四十九年三月十六日
上諭内閣曰浙江建築石塘所以保障民生闗係甚重
　前庚子南廵時朕親臨閲視指示機宜於老鹽倉舊
　有柴塘後一律添建石塘四千二百餘丈次第興修
　於上年七月間告竣因其砌築堅整如期蕆工原欲
　將督撫及承辦文武官員交部分别議叙今抵浙後
　親臨閲㸔乃所辦工程不惟不應邀叙並多未協之
　處盖朕於老鹽倉添建石塘固以衛䕶生民亦因浙
　省柴薪日益昻貴嵗修柴塘採辦薪蒭致小民日用
　維艱是以建築石工為一勞永逸之計庶於閭閻生
　計有益但石塘既建自應砌築坦水保䕶塘根乃陳
　輝祖王亶望並未籌畫及此而後之督撫亦皆置之
　不論惟云柴塘必不可廢此乃受工員慫恿為日後
　嵗修冒銷地步况朕添建石塘原留柴塘為重門保
　障並未令拆去柴塘前降諭㫖甚明也若如該督撫
　所言復加嵗修又安用費此數百萬帑金添築石塘
　為耶又石塘之前柴塘之後見有溝槽一道現有積
　水並無去路將來日積日甚石塘根脚勢必淹浸滲
　漏該督撫亦並未慮及又石塘上有堆積土牛甚属
　無謂不過為適觀起見無當實際設果遇異漲又豈
　幾尺浮土所能抵禦耶所有塘上土牛即着填入積
　水溝槽之内仍將柴塘後之土順坡斜做祗須露出
　石塘三四層為度並於其上栽種桞樹俾根株盤結
　塘工益資鞏固如此則石柴連為一勢即以柴塘為
　石塘之坦水且今柴塘亦時見其有坦水也縂之現
　在柴塘不加嵗修二三十年可保安然無事即如范
　公塘尚厯多年况此厯年添建工程更為堅實耶至
　范公塘一帯亦必須一體接建石工方於省城足資
　永逺鞏䕶著自新築石塘止處之現做柴塘及挑水
　叚落起至硃筆圈記處止再接築至烏龍廟止亦照
　老鹽倉一帶做法於舊有柴塘土塘後一體添築石
　塘將溝槽填實種桞並著撥給部庫銀五百萬两連
　從前發交各項帑銀交該督撫據實核筭分限分年
　董率承辦工員實力堅築仍予限五年分叚從東而
　西陸續修築俟工程全竣後朕另行簡派親信大臣
　閲㸔收工以期海疆永慶安恬民生亦資樂利該部
　即遵諭行
　
　
　
　
　
　
　
　
欽定南巡盛典卷五十五
欽定四庫全書
欽定南巡盛典卷五十六目錄
　海塘(二/)
　欽定四庫全書
　欽定南廵盛典卷五十六
　　海塘
　　　乾隆十四年十月二十日閩浙總督喀爾吉善署
　　　浙江廵撫永貴奏言竊照浙省錢塘江接連海洋
　　　潮汐經行之所分南北中三亹水行南大亹則南
　　　岸塘工受險水行北大亹則北岸塘工受險康熙
　　　年間江流盡歸北大亹仁和海寜二縣頂衝極險經
聖祖仁皇帝親臨相視指授機宜復蒙
世宗憲皇帝暨我
　皇上先後興舉大工㡬經
籌畫大費帑金城社民生均獲保全茲于乾隆十二年秋
　　　間江流忽趨中小亹現在潮汐經行深通暢流北
　　　岸仁寜各縣塘工之外漲沙綿逺盡成腴産沿海
　　　各郡永免衝激之險並享地利之益實千載難逄
　　　之㑹也兩浙羣黎既感
三朝保䕶之恩且欣遇
　景運適逄之會羣情踴躍咸望
　皇上臨幸浙省閲視海塘紹
聖祖時廵沛澤之盛典奠萬年鞏固之鴻圖俾海若效靈
　　　安流順軌兩浙民生從此永享安瀾之福實為慶
　　　幸(臣/)等身任地方目覩民情懽欣鼓舞激切抒誠
　　　不敢壅於
　上聞奏入
　上諭部知之
　　　乾隆十六年正月二十一日兵部尚書舒赫徳閩
　　　浙總督喀爾吉善署浙江廵撫永貴奏言乾隆十
　　　五年十二月十二日奉
　上諭浙江海塘為捍衛民生要務朕明春廵幸浙省意
　　欲親臨閲視著尚書舒赫徳於江南審訊事畢之日
　　即赴浙江會同該督撫等查看豫備奏聞欽此(臣/)舒
　　　赫徳并奉
　内廷發交海塘圖一張令将看過海塘應由何處行
　　走於圖内簽明具奏(臣/)喀爾吉善(臣/)永貴於十二
　　月二十五日接准部文一面籌畫預備事宜一面
　　候(臣/)舒赫徳到浙㑹同勘定詳悉奏
聞兹(臣/)舒赫徳於正月十六日抵浙(臣/)等㑹同先赴海寧
　　一帯閱看海塘復渡江至赭山閱看中小亹(臣/)等謹看
　　得浙江海塘土石鉅工均在自省至海寜縣屬尖山一
　　帯康熙雍正年間水行北大亹之時此一帯海塘處處均
　　屬至險迨後塘外漸漲沙灘潮汐江流日徙而南乾隆十
　　二年水歸中小亹北岸漲沙一望無際非秋汛異漲水不
　　到塘上石各塘屹立稳固自省直至尖山並無受險工段
　　至中小亹居北岸河荘葛㠗二山南岸文堂赭山禅機諸
　　山之中天然門户現在深通暢衍(臣/)等恭閲之下咸仰我
皇上敬天勤民至徳感孚故能致此安瀾順軌之庥徴
　　南北兩岸不特塘工毫無受險之處抑且塘之内
　　外桑麻遍野尺土寸壤無非膏腴新漲沙灘或耕
　　犁布種或刮鹵煎鹽無處非安居樂業景象是今
　　日南北兩塘與中小亹情形固無險要工程尚須
　　布置即善後事宜亦節經
　題奏均蒙
聖明指示欽遵辦理此現在南北兩塘實在情形也至
　　(臣/)等相度
御道經行之處自省城至尖山計程一百數十餘里往
　　来道路皆就塘上行走塘以内遍地桑麻水田竟
　　鮮平曠高壤塘以外新漲沙灘地氣斥鹵(臣/)等沿
　　途細加閲看自省至海寜將及百里直至縣城方
　　可
駐蹕其海寜城至尖山往返九十里更屬瀕海沙磧無
　　堪設立
　大營地盤必須仍回海寜
駐蹕所經道路如遇天晴土乾塘上尚屬可行若一遇
　　春雨南方土性膠粘泥濘甚屬難走(臣/)等於十八
　　日前往海寜適值午後㣲雨便覺跋渉維艱黎明
　　自省啟行至日暮方抵海寜次日由海寜尖山往
　　回不過九十里亦至更餘方回縣城至於尖山登
　　陟路徑極為偪窄及至山頂眺望江海形勢又為
　　大尖山所壅蔽不能窮髙極逺是以(臣/)永貴上年
　　在京
陛見即會商大學士公(臣/)傅恒等奏請
聖駕毋庸閲視欽奉
硃批俞允(臣/)喀爾吉善亦於上年正月内備細奏明業
　　蒙
聖鑒自省至尖山往回三日道路甚長(臣/)等再四查看
　　沿途實無可以設立
　大營處所至
閲看中小亹又須回至省城渡錢塘江由轉塘村
　大營至赭山往回雖止七十餘里程站又湏兩日(臣/)
　　等伏覩海塘工程稳固中小亹暢行無滯江海安
　　瀾民竈樂業揆之現在情形海塘竟可無庸
親臨閲視且(臣/)等往來錢塘江周覽形勢見杭城候潮門
　　外豫備
臨幸之觀潮樓地踞江海上游潮汐之往來塘工之捍
　　禦與夫沿江濵海情形已可見其大概是
翠華幸浙捍禦民生之要務皆在
睿照之中(臣/)等愚見如此是以一切應行豫備之處未
　　經舉行謹據實繕摺馳
　奏至(臣/)舒赫徳奉
　内廷所發海塘圖係(臣/)永貴上年春間恭
　進之道里程圖彼時不過按照里數酌擬設立
　營盤處所原未經與嚮道勘定地盤是以中有未符
　　今既請無庸
親臨閲視所有行走道路亦無庸簽明謹將原圖恭
　繳奏入報
聞
　　乾隆二十四年四月十九日閩浙總督(臣/)楊廷璋
　　奏言竊照浙省江海塘工向設海防兵備道統率
　　官兵興修防䕶嗣因尖山石壩告成中小亹引河
　　暢流之後北岸塘工較前平稳乾隆十九年間經
　　前督撫(臣/)
　奏准將海防兵備道裁汰南北兩岸塘工歸併杭嘉
　　湖道與寜紹台道専管其原設員弁除改撥杭乍
　　二營外尚餘千總二員把總四員外委八員均行
　　裁汰原設馬歩守兵一千名亦改撥杭乍二營三
　　百名又改為堡夫四百名内以三百名防守北岸
　　以一百名防守南岸尚餘馬兵四十名歩戰兵七
　　十名守兵一百九十名均行裁汰惟是江海坍漲
　　靡常情形亦因時更易按海寜縣屬之中小亹地
　　靣窄小不及南北兩大亹三分之一是以向來水
　　勢不徙而南即徙而北我
　朝百餘年以來江溜多由北大亹東趨入海自乾隆
　　十二年始由中小亹而行實為百餘年中僅有之
　　事今中小亹之下口門因雷蜀二山漲沙連接水
　　勢仍致北趨現在北大亹河莊山後已衝開港道
　　大溜由中北二亹各半分流誠慮再厯嵗時中小
　　亹漲沙日漸髙起水勢竟由北大亹直逹則北岸
　　海寜一帯又為全塘第一𦂳要之區雖管理北塘
　　之杭嘉湖道前臣於在京時已
　奏允移駐海寜就近經理但石塘草塘悉闗緊要搶
　　修防䕶在在需人現今北岸除可緩工程外其緊
　　要塘工計設堡夫一百八十三名伊等毎因嵗支
　　工食無㡬又未若兵丁之得以考拔上進是以材
　　技優長工程熟諳之人往往不願充應其現充之
　　堡夫率多軟弱無能難供修防之用(臣/)思黄河運
　　河皆設弁兵以備搶築險工而海塘尤重於黄運
　　豈可祗令無能堡夫防守今北岸海塘現在既屬
　　要工則原裁弁兵自應酌量議復以資臂指謹與
　　司道暨熟諳營員等悉心籌畫應請於原裁海防
　　營千總二員把總四員外委八員兵丁三百名之
　　内酌復千總一員把總二員外委三員并馬兵二
　　十名歩戰兵六十名守兵一百零三名共兵一百
　　八十三名自海寜縣南門外分界起迤東至尖山
　　談仙嶺止尖山緊要之地設立一汛又自南門外
　　迤西至八仙石塘止應於翁家埠緊要之地設立
　　一汛毎汛派撥把總一員専防外委一員協防尚
　　餘千總一員外委一員駐劄寜城稽查調度至此
　　項兵丁應於海防營原撥杭乍二營兵丁内擇其
　　熟諳修防之人撥回充補其不敷之數并杭乍二
　　營所出兵額另募補充所有北岸現設要工堡夫
　　一百八十三名應即裁汰以抵酌復兵丁之數其
　　鹽平二縣塘工堡夫一百一十七名無庸改設所
　　需兵餉除以堡夫工食抵給外其不敷餉米仍於
　　原裁海防營餉米内按數支給惟此次酌復兵丁
　　既止一百八十三名其千把外委應需養㢘名糧
　　并公費名糧若再於此内支食勢致兵數無多不
　　敷差遣似應亦在原裁海防營官兵俸餉内按照
　　公費額數以及該千把外委應支數目截留支領
　　如此通融辦理既無増設之繁而修防獲臂指之
　　用實於要工大有禆益奏入
上諭部知之
　　乾隆二十四年閏六月十六日浙江廵撫莊有恭
　　奏言竊(臣/)仰蒙
恩㫖以浙省海塘漸有改趨北大亹之勢一切應辦之
　　事
　命(臣/)預籌妥辦(臣/)抵浙後即馳往查勘業將江溜海
　　潮全趨北大亹情形恭摺
　奏明今(臣/)復往親勘究已往之成規察目前之大勢
　　博稽輿論廣集衆思竊見論塘工者以石塘為最
　　固為海塘計者至建石塘而已極今東西兩防同
　　　知經管海寜仁和二縣塘工凡屬險要處所自康
　　　熙五十四年以後
聖聖相承軫念民生不惜數千百萬帑金於舊有條塊石
　　　塘之外又陸續改建石塘七千六百餘丈屹若崇
　　　墉似已無復可加之工其西防同知所管自老鹽
　　　倉迤西至章家菴有柴塘四千二百二十八丈五
　　　尺當年亦曽屢議接建石塘始以活土浮沙難施
　　　樁石而止繼以塘外䕶沙接漲廣逺而止本非惜
　　　費而留未竟之工惟是江海坍漲倐忽靡常安流
　　　十餘年之中小亹可以數月而全淤平陸千百丈
　　　之北大亹可以數月而遽開則難必者天時宜盡
　　　者人事(臣/)與司道詳加籌議審潮汐之往來騐䕶
　　　沙之盈縮今昔異形有宜思患預防者敬為我
　皇上陳之一老鹽倉一帶柴塘宜酌備物料也查老鹽
　　　倉迤西之華家衖翁家埠等處正在河莊嚴峯之
　　　𦂳對北岸現在江溜海潮俱經行北大亹水靣約
　　寛七八百餘丈不等雖塘外沙尚未坍動然水勢
　　靡常磡形陡立設遇江溜汛發秋潮盛滿又資風
　　力互相撞撃不能保無横冲成堰進臨塘脚之虞
　　溯柴塘停修越今已十四年現多矬蟄底柴自必
　　霉朽若議概加拆䣃一律加鑲現有老沙擁䕶平
　　險情形尚難預測且工鉅料繁亦湏慎重辦理若
　　但將矬蟄處所填築髙平則靣實底虚更屬糜費
　　無益今與該司道等籌議應先酌發價銀四千兩
　　循照往例給發産柴之富建桐分四縣採辦齊全
　　限一月内運至工程較要之老鹽倉華家衖一帶
　　堆貯備用計毎百觔給價銀九分發價四千兩可
　　購柴四百四十餘萬觔毎工拆鑲見方一丈例用
　　柴六千觔可敷七百餘丈工程之用其應用樁木
　　夫工器具等項均可臨期辦募不致遲悮仍候秋
　　汛過後水落潮平審量溜勢有無坍逼塘身應否
　　拆修另行分别緩急奏
聞辦理一海寜縣附塘土堰宜相度情形帮築髙厚也
　　查海寜縣石塘近城一帶䕶沙日見冲刷坍䣃僅
　　存九十餘丈至二三百丈不等秋潮大汛自必逼
　　臨塘脚查南門外遶城石塘五百餘丈向因逼近
　　城垣無地可建備塘而東至七里廟西至小荆場
　　雖有備塘但石塘之内田廬鱗次倘遇異常風汛
　　潑塘之水亦復可虞今與該司道等籌議該處起
　　止共長二千三百一十一丈九尺應於現存矬蟄
　　舊土之上加高三尺以六尺為凖又舊堰底原寛
　　一丈二尺靣寛八尺今於堰底帮寛二尺上至堰
　　頂仍寛八尺毎丈估需加土四方一分共約需土
　　九千四百七十方零此次需土甚多所有改設兵
　　丁分段廵防大汛未能分身力作應請僱夫挑築
　　繞城子堰五百三十四丈二尺取土甚逺循照舊
　　例毎方給銀一錢八分東西各堰取土稍近毎方
　　給銀一錢五分均連夯硪在内共約需夫工銀一
　　千四百八十三兩零連前需用欵項統於節省引
　　費欵内給發以資備辦及時上𦂳趕築完工自可
　　足資捍禦至新舊石塘之外修砌層石坦水原為
　　保䕶塘根而設查雍正十三年原任督(臣/)嵇曽筠
　　於擇險塘搶築案内奏請修砌仁寜等縣石塘外
　　坦水八千四百餘丈經總理事務王大臣等議覆
　　准行在案現今水勢北趨塘根䕶沙日被冲卸有
　　需添建坦水處所亦應先事籌維應俟大汛過後
　　相度情形如有逼臨頂衝處所查勘未建坦水另
　　行籌議添建如係舊有坦水或因年久樁朽石欹
　　亦即勘實補修庻石塘根脚經久可資鞏固以上
　　數條(臣/)為預籌海防起見是否有當伏乞
皇上睿鑒訓示遵行奏入
上諭部知之
　　乾隆二十四年九月十二日莊有恭奏言本年閏
　　六月三十日申刻奉准
　廷寄内開乾隆二十四年閏六月十六日奉
上諭莊有恭奏東西海防柴石塘工豫備事宜一摺已
　批該部速議具奏矣江溜海潮全勢既趨北大亹則
　一切應行修築事宜正闗𦂳要現在時届立秋防汛
　不宜遲緩而部臣議覆不無尚需時日且定議時亦
　無可駁詰着𫝊諭該撫速就勘明籌辦之處一靣即
　行發帑興工上𦂳趕築無庸聴候部覆遲悮要工欽
　　此(臣/)跪讀之下仰見
聖主軫切要工以衛民生至意除應辦柴薪欽遵
諭㫖飛飭富建桐分四屬領價購辦依限運工堆貯備
　　用仍照原奏俟秋汛過後審量情形另行分别緩
　　急奏
聞辦理外(臣/)查附塘土堰本為防禦秋潮而七月已當
　　大汛之期此項工程最為𦂳要(臣/)於未奉
　廷寄之先即經遵照急工之例豫撥六分工費分飭
　　東防同知林文徳海寜縣知縣劉純煒糾集夫工
　　分段赶築海寜縣承築繞城工段併日加工先於
　　閏六月底帮築完工東防同知工段稍長亦於七
　　月望汛以前報竣又七里廟迤東至薛家壩止工
　　長七百二十一丈二尺前因該處䕶沙尚逺未將
　　該塘工堰彚估加帮嗣因潮勢直從南岸轉撃折
　　向北趨塘外䕶沙日漸冲刷該處又闗險要亦應
　　豫防據該司道續請加帮估需夫工雜料銀四百
　　五十七兩零又經(臣/)飭令一律加帮並將估冊送
　　部是以七月兩汛遇有風雨海寜城東一帶海潮
　　雖湧而潑塘之水均資捍禦無虞茲(臣/)於七月二
　　十二日自湖郡審辦逆案回省即於二十六日馳
　　詣海寜查閲工程均髙寛如式夯築堅固其現在
　　水臨塘脚一切應修應建坦水處所另行具摺所
　　有遵
㫖趕辦及七月兩汛工程稳固情形(臣/)謹恭摺
　奏明奏入報
聞
　　乾隆二十五年三月二十七日楊廷璋莊有恭奏
　　言竊照浙海塘工前因大溜北趨上厪
睿念經(臣/)節將加培土堰儲備柴薪並修建坦水分别
　　緩急各事宜先後請
㫖遵行茲查海寜縣塘坦工程先請擇險修築並續添
　　工段共五百八十餘丈均於上冬至本年正月陸
　　續完工今自正月至二月朔汛㨿報北岸老沙仍
　　有汕刷坦基塘脚復多呈露所有(臣/)前奏内聲明
　　請緩修工段及未經議建議修坦水請俟沙盡後
　　随時勘辦之工均宜乗此浮沙刷盡通加察勘分
　　别施工以為先事之防茲(臣/)勘得寜邑南門外西
　　過戴家石橋工長二千一百六十丈零東至陳文
　　港工長二千九百八十丈零(臣/)臨勘之時正值望
　　汛潮水盛長此五千一百四十餘丈之工現俱水
　　臨塘脚雖間有沙未刷盡尚存三四尺至一二丈
　　不等者所有塘坦舊基亦俱呈露内除擇險修築
　　案内已修已建坦水五百八十餘丈又兵修整舊
　　坦三百餘丈不計外查有未建坦水二千八百二
　　十餘丈未修坦水一千四百三十餘丈就此四千
　　二百數十丈之中(臣/)率同㕔汛各員逐一親加閲
　　勘如魚鱗大石塘初建工竣之時雖因䕶沙漸漲
　　未將坦水併建然各就舊塘基址清槽建築塘身
　　自十六層十八層不等今勘塘外舊基亦尚有抱
　　䕶塘身自一二層至七八層不等者雖舊塘石塊
　　參差殘缺高下不齊然俱根脚堅實經歴數十餘
　　年不可搖動今若因其外貌殘缺祗取完美適觀
　　一律拆建無論費帑不貲轉恐新工不若舊址之
　　堅即緩修搶修案内各塘之外所存舊坦雖多殘
　　缺然亦有樁木尚全石塊未缺不過些㣲潑亂可
　　資兵力摃擡理砌以漸完整者並無庸一律興修
　　致滋糜費其中實有塘脚單露舊坦傾矬樁殘石
　　缺必湏修築者(臣/)亦不敢姑事因循不及時籌辦
　　(臣/)與㕔汛各員悉心體勘計此四千二百數十丈
　　之中約有應建應修一千六百數十餘丈現宜分
　　别加工又自陳文港東至尖山脚下内有韓家池
　　柴塘四百六十一丈年久未修自上年八九月間
　　漸為洄溜冲逼外沙汕刷經(臣/)酌撥儲備柴薪六
　　十萬觔分貯該處以備不虞今柴塘以西䕶沙刷
　　盡水逼塘根自應一律拆鑲以資捍禦現貯柴薪
　　不敷尚有堆積老鹽倉等處者可以撥用(臣/)將海
　　寜各工勘畢之後即循海而北由海鹽而至平湖
　　徧歴乍塘逐一查勘查海鹽一邑東臨大海南有
　　秦駐北有乍浦諸山山趾角張而鹽邑獨以一靣
　　當潮汐之衝該縣城外石塘最闗𦂳要上年八月
　　朔汛風潮稍大該處翌翔等號一切石工塘工間
　　有冲損經(臣/)督率道㕔營汛各員刻期搶䕶幸保
　　無虞今查閲該㕔屬修竣各工現俱稳固其餘未
　　修處所間有一二殘損之處皆係常年應辦之工
　　興作無多(臣/)已指示㕔汛各員隨時修補以禦春
　　潮除南乍兩塘及翁家埠老鹽倉一帶柴塘現俱
　　稳固並東西石塘勘係舊址堅實舊坦完固足資
　　保䕶者毋庸議建議修外就(臣/)查勘應修之一千
　　六百餘丈其中工段亦尚有𦂳緩之分如不分緩
　　急同時並舉誠恐需用樁石非可一時猝辦轉以
　　緩工而悮要工(臣/)等議將魚鱗大石塘外舊址低
　　窪石塊坍缷及緩修搶修案内各塘石料本小而
　　塘外舊坦又復殘缺過甚者計共工長七百七十
　　餘丈作為最要之工其餘舊基舊坦雖樁殘石缺
　　而現非險要之八百八十餘丈列為次要一靣飭
　　行東防同知海寜縣知縣先將最要各工造具工
　　料估冊由司道確核轉請動項給發上𦂳購辦樁
　　石同韓家池一帶柴工及時修築以資捍衛所有
　　塘外條塊舊石傾陷沙土中者並飭酌撥夫役逐
　　一撈取即於應用石内剔除抵數毋任混冐總期
　　帑不虚糜工歸實用其餘次要各工容俟𦂳工告
　　竣再為察看潮溜情形以次接辦外所有勘過通
　　塘情形及現在籌辦事宜恭摺具
　奏奏入報
聞
　　乾隆二十五年五月十一日莊有恭奏言竊照海
　　寜東南有大小尖山横踞海口塔山又在尖山之
　　西相去二百丈兩山之間建有石壩一道此壩經
　　始於雍正十二年工竣於乾隆五年帑費六萬七
　　千餘兩自此掣溜南趨北岸塘堤無濤頭衝突之
　　患者垂二十年即上年江海驟遷北沙日刷而海
　　潮江溜不能挾其全力徑薄塘根者仍由此壩為
　　之障衛挑溜外行之力居多(臣/)於二月間周歴各
　　塘登壩履勘竊見石壩近西連屬塔山之數十丈
　　貼壩老沙所存無㡬而潮溜俱由塔山之麓旋遶
　　而過大溜至此為山麓所逼盤渦激旋回注壩根
　　維時雖存有老沙數丈(臣/)知其勢不可恃然沙未
　　盡去無可施功當飭東防同知海寜縣知縣留心
　　晨夕伺察一靣將防䕶事宜先事熟籌茲於三月
　　望汛後據該縣丞先後禀報石壩南靣䕶沙刷去
　　五十二丈北靣刷去二十丈除南靣貼近塔山之
　　二十二丈外有山脚抱䕶毋庸籌辦外其餘五十
　　丈現有剥落綻紋請用塊石竹篓三層疊砌以資
　　捍衛毎篓以長一丈四尺髙寛各五尺為度核計
　　共需銀一千四百五十九兩零造具估冊由司詳
　　送到(臣臣/)查該壩為全塘闗鍵急須設法防䕶該
　　處樁木難施惟有造用寛長竹篓填貯塊石兼用
　　篾䌫聮絡順貼壩身攩浪䕶根莫善於此今大汛
　　已届工難寛待隨飭集料鳩工并飭海寜縣知縣
　　劉純緯住宿工所刻期督辦務保無虞如有續増
　　工段并即仿照隨時禀報辦理除估冊咨送户工
　　二部外所有酌籌預䕶事宜謹恭摺具
　奏奏入報
聞
　　乾隆二十五年八月初五日莊有恭奏言竊照北
　　岸塘沙漸漲情形經(臣/)於本年五月十八日恭摺
　奏聞嗣據㕔汛各員按期摺報情形每汛各有加増
　　(臣/)並不時差員勘覆亦與所報相符惟是六月望
　　汛為交伏後汛水最大之時竊恐新漲嫩沙易遭
　　汕刷而體勘沙形又必俟汛小潮平之後方能確
　　切(臣/)隨於六月二十四日親赴海寜逐加履勘適
　　於二十五日辰刻自海寜途次遇(臣/)所差標弁齎
　　回前摺欽奉
硃批此實佳兆也應虔誠往觀潮樓
　海神祠致祭並繪圖奏來欽此(臣/)跪讀之下仰體
欽衷虔查往例伏見省城海寜均有
勅建神祠例應並祭即(臣/)上秋恭報秋潮平稳欽蒙
諭祭亦經將兩處
　海神祠暨海寜之
　天后宮遵
㫖並祭縁由具摺
　奏明此次似應恭照(臣/)於二十五六兩日查勘各塘
　　事畢即於二十七日宜祭之辰在海寜
　海神廟暨
　天后宮潔齋致祭祭畢即於是日回省復蠲吉於七
　　月初一日率同在省文武恭赴觀潮樓
　海神祠䖍製祝辭恪恭將事展
聖主懐柔之義竭(㣲臣/)禱祝之誠以祈仰副我
皇上祗迓
　神庥福佑生民之至意至北塘一帶漲沙形勢(臣/)於
　　履勘時復率同海防道永徳海寜縣知縣劉純煒
　　逐加查丈視(臣/)前次
　奏報之時加寛至二百餘丈至二三十丈不等前報
　　離塘脚百餘丈不等者今亦漸次相連謹遵
㫖繪圖將寛長丈尺於圖内逐一簽註恭呈
睿覧(臣/)查此一月内加漲雖屬無多而呈露之處沙形
　　較髙沙色亦比前較老經此大汛不遭汕刷且漸
　　加増誠如
聖諭實為佳兆今年秋汛仰頼我
聖主如天之福海若安瀾潮汐順軌則日引月長實大
　　為可慶再(臣/)此次查勘兩塘一切柴石工程俱極
　　平稳所有海寜以東要工坦水亦俱如式修築陸
　　續皆可完竣以禦秋潮惟東塘境内之陳文港有
　　應修舊草盤頭二座所需工料核估無多兼有上
　　年預備柴薪易於集事至尖山石壩東南一靣縁
　　有䕶沙被刷經(臣/)
　奏明安置塊石竹篓以資保衛今勘竹篓以東復有
　　刷去䕶沙四十餘丈然底沙猶存未便徑用竹篓
　　安置經(臣/)勘明應如道㕔所禀先將壩石坡陀整
　　砌再預備塊石數十方堆貯工所以防底沙游動
　　填築篓工之用所有遵
㫖致祭日期及現在查勘情形謹繪圖恭摺奏覆奏入
上諭曰此處朕明嵗應往叩
　謁爾等預備否
　
　
　
　
　
　
　
　
　
　
欽定南巡盛典卷五十六
欽定四庫全書
欽定南巡盛典卷五十七目録
　海塘(三/)
欽定四庫全書
欽定南巡盛典卷五十七
　海塘
　　乾隆二十六年四月初三日莊有恭奏言竊(臣/)看
　　得海寧縣東塘小文前等處條塊石塘三叚從前
　　改建大工之時塘身鞏固未議一律改建該工自
　　雍正八年建築以来已歴年久塘身日漸矬蟄先
　　經該司道具詳請修經(臣/)親徃查勘批飭確勘估
　　報兹㨿布政司明山杭嘉湖海防道永徳詳稱小
　　文前一叚外無䕶沙塘根狭淺應改建魚鱗石塘
　　一十丈塘身拆出舊石修建條石坦水一十丈又
　　白牆門東一叚地勢稍低舊坦外㳺塘脚不整應
　　照本工做法修築條塊石塘四丈拆出條塊石料
　　添砌坦水一十丈又念里亭盤頭西側條塊石塘
　　二十五丈面土矬蟄應行一律加髙平整并修補
　　隨塘坦水二十五丈前項各工俱属𦂳要飭委平
　　湖縣知縣劉純煒領銀承辦行㨿東塘同知并海
　　寧縣估需工料銀三千八十九兩四錢三分六釐
　　零悉與成例相符所需銀兩請於司庫塘工經費
　　項下照例給發委員儧辦以禦潮汐工完委驗請
　　銷合將估册詳送察核具
　題(臣/)覆核無異除册送部外恭䟽具
　題奏入
上諭部知之
　　乾隆二十六年四月初六日莊有恭奏言竊照杭
　　州府属之東西兩防塘工縁自上年霜降後江流
　　弱小不能冲刷南沙以致逼溜北趨將北岸漲沙
　　大半刷卸經(臣/)於詣
闕時繪圖陳
　奏仰蒙
睿鑒今(臣/)於本年二月十四日旋任詢㨿司道㕔汛禀
　　自十二月至本年二月上旬北岸新舊沙塗仍多
　　被刷(臣/)隨於十七日馳詣各塘先由西塘境内之
　　翁家埠老鹽倉馬牧港一帯逐一查勘自(臣/)交篆
　　後至本月望汛止刷去老沙自三十丈至一百三
　　十三丈不等其東塘境内胡家兠以下新漲沙塗
　　現㨿被刷無存其南岸漲沙自蜀山西至文堂山
　　脚(臣/)復委員量驗現存沙寛五百丈至九百七十
　　丈不等又巖峰山脚漲沙之外復起有中沙一道
　　量寛二百餘丈其文堂山西脚中沙一道寛長丈
　　尺較上冬亦有加增以致逼溜日益向北幸自本
　　月初十至十五十六等日上㳺各属連得雨澤江
　　水長發(臣/)履勘之時正值望汛大潮竊見江流迅
　　駛已足抵禦潮頭將来江水旺發若將南沙日漸
　　冲刷仍可期掣溜向南惟是北岸與巖峰斜對之
　　老鹽倉為柴石兩塘交接之區雖直出老沙尚有
　　一千八十餘丈而自柴塘頭斜向東南抵潮溜掃
　　灣處所僅寛二百七十四丈(臣/)徃来相度細察情
　　形大潮由海寧城外逼於蜀山脚下堰溝東北新
　　漲陰沙潮頭由曹殿盤頭折向西北則老鹽倉實
　　為潮溜頂冲該處柴塘停修十有六年前因䕶沙
　　寛廣未敢輕議拆鑲今去掃灣處所不及三百丈
　　自應先事預防查二十四年動支引費購柴四百
　　四十餘萬觔存貯備用除撥鑲韓家池柴塘及三
　　處盤頭共用柴二百餘萬觔現存柴二百三十五
　　萬觔不敷應用(臣/)已飭司在於塘工經費頂下動
　　支銀四千兩分發富建桐分四縣採辦柴薪依期
　　運觧並飭另發銀一千兩飭令西防同知購辦樁
　　木器具預解工所以資搶䕶其餘塘坦石􁆡内除
　　緩搶二工有應請分别續修之處另行具摺餘皆
　　一律稳固所有(臣/)旋任後查勘両塘沙勢情形及
　　籌備縁由謹繪圖恭摺具
　奏奏入報
聞
　　乾隆二十六年八月二十五日楊廷璋莊有恭奏
　　言竊照海寧境内之尖塔両山相去二百丈該處
　　􁆡身底靣約髙五丈此埧本縁沙漲始得合龍五
　　丈之下即係積沙非純用簍石築成者可比上年
　　三月望汛刷去南北両靣䕶沙七十餘丈􁆡邊即
　　有蹲矬剝落之處應行先事預防是以(臣/)莊有恭
　　請用寛長竹簍填貯塊石三層叠砌以為攩浪䕶
　　根之計幸自建築之後旋有新沙漲䕶經渉伏秋
　　大汛鞏固無虞今年因五月雨多潮溜盛大又縁
　　塔山對岸漲有中沙一道大溜為中沙所逼徑薄
　　大尖山下其洄溜由尖山之麓盤旋迅激還薄􁆡
　　根外沙被刷即底沙亦漸遭捜嚙六月二十内外
　　將面篓六十三個蹲矬四五六尺不等又經(臣/)莊
　　有恭飭委東防同知張曾肇添做薪篓鳩工填築
　　於六月二十三日恭摺
　奏明今㨿該㕔禀報自七月初一日至初四日新築
　　竹簍俱有蹲矬􁆡之邉石亦多坍落(臣/)等因查勘
　　海寧差務先後赴該􁆡親加體勘竊見上年安置
　　面簍一百八十七箇今次加蓋新簍五十三箇勢
　　漸外㳺内外新舊竹簍一百五十餘箇蹲矬下䧟
　　自數尺至丈餘不等所有􁆡旁邉石本係𦂳貼簍
　　頭陂陀斜築因竹簍外㳺下䧟是以邉石一百餘
　　丈亦多脱卸坍矬(臣/)等查該􁆡挑溜外行為通塘
　　障衛前後費帑至六萬七千餘兩所關綦重今􁆡
　　外竹簍雖因底沙捜刷㳺動低矬而􁆡身不至摇
　　動尚藉此數層竹簍擁䕶根脚之力今籌保衛之
　　法惟有即以蹲矬舊簍為基仍照前用長方竹篓
　　式不計層數逐層加築總以髙出水靣𦂳貼􁆡身
　　為度庻保無虞但現在矬䧟之處有深有淺非將
　　極大塊石先為一律填平遽將竹簍施放不能保
　　無傾側查前貯塊石四百方除添做新簍之外所
　　存無幾今與道㕔各員在工約畧統計堆填盛貯
　　以及修整􁆡邉并存工備用約需塊石三千方現
　　在就近遴員飭令分頭採辦限日運觧以濟工需
　　再查上年簍工係前任海寧縣今調平湖縣知縣
　　劉純煒一手承辦該員頗能不辭勞瘁今仍檄調
　　該縣即日赴工恊同専管同知上𦂳辦理謹將現
　　勘情形及籌辦事宜恭摺具
　奏奏入報
聞
　　乾隆二十六年十二月二十六日莊有恭奏言竊
　　照海寧縣西塘境内老鹽倉一帯因自上冬至本
　　年霉伏二汛塘外老沙積多汕刷(臣/)因該處柴塘
　　停修十有六年亟宜先事預防先於本年二月飭
　　司於塘工經費項下動支銀五千兩分發㕔縣購
　　貯柴薪樁木以資備用嗣於四六兩月先後拆鑲
　　三百丈以資捍禦節經恭摺
　奏聞兹自霜降後(臣/)因查閲海寧差務不時徃来查
　　勘竊見柴石兩塘交接之區水已臨塘自此迤西
　　老沙仍多接續坍落前於請鑲第二叚時該處䕶
　　沙尚存四百二十四丈今至本月朔汛僅存二十
　　九丈向西雖䕶沙較廣又有堰溝一道貼臨塘脚
　　潮溜徃来長落致將䕶沙推刷舊塘柴頭間叚呈
　　露急宜接續加鑲以禦春汛當即諭飭道㕔覆加
　　勘估兹㨿杭嘉湖道永徳㑹同布政使明山轉㨿
　　該㕔縣請詳自已鑲二百丈起再行接鑲一百七
　　十丈估需工料銀三千一百二十六兩九錢零内
　　除柴薪樁木需銀二千四百六十八兩四錢應即
　　於貯工備存項下撥用毋庸動項所需夫工雜料
　　銀六百五十八兩五錢零應請在於塘工經費項
　　下動支給發委員領辦并造具估冊詳送到(臣臣/)
　　查該工實属𦂳要估報料工銀數均與成例相符
　　除即飭委西塘同知董世寧乘此天和水涸先將
　　接連前工之七十丈上𦂳鑲辦餘再次第接修并
　　咨明户工二部再查東塘境内韓家池柴塘因於
　　本年七月十八十九等日風潮潑卸應行拆底鑲
　　築另於風潮案内分案具
　題又西塘境内自秧田廟起至普兒兠止均有應建
　　應修坦水現在飭取確實估冊詳送俟詳到再加
　　確核分别
　奏明辦理奏入報
聞
　　乾隆二十七年二月初七日莊有恭奏言竊照海
　　寧縣東塘韓家池柴塘二百八十丈因本年秋汛
　　潮水頂冲外沙坍卸兼遭風潮潑刷致將柴埽矬
　　䧟五六尺不等先㨿該司道詳請拆底加鑲以資
　　捍衛經(臣/)批飭確估興修今㨿布政使等㑹核册
　　開工料銀四千三百二十一兩二錢二分六釐内
　　應需柴薪銀二千九百六十三両五錢二分動項
　　分發新淳等縣辦運解工濟用應需夫工樁木等
　　項銀一千三百五十七兩七錢六釐照例動支塘
　　工經費委貟領解以禦春汛(臣/)覆核無異除冊送
　　部外恭䟽具
　題奏入報
上諭部知之
　　乾隆二十七年三月初八日大學士公傅恒等奏
　　言本年三月初二日内閣奉
上諭朕稽典時巡念海塘為越中第一保障比嵗潮勢
　漸趍北大亹實關海寜錢塘諸邑利害計於老鹽倉
　一帯柴塘改建石工即多費帑金為民間永逺禦災
　捍患良所弗惜而議者卒以施工難易彼此所見紛
　岐昨於行在先命大學士劉統勲河道總督髙晉巡
　撫莊有恭前徃工所簽試樁木朕抵浙次日簡從臨
　勘則柴塘沙性澁汕一樁甫下始雖扞格卒復動摇
　石工斷難措手若舊塘迤内數十丈許土即冝樁而
　地皆田廬聚落將移換石工毁拆必多欲衛民而先
　殃民其病甚於醫瘡剜肉矣朕心不忍且并外塘而
　棄之乎抑兩存而贅疣可乎以此蒿目熟籌所可為
　吾民善後者惟有力繕柴塘得補偏救弊之一端耳地
　方大吏其明體朕意悉心經理定嵗修以固塘根増
　坦水石簍以資擁䕶庻幾盡人事而荷
神庥是朕所宵旰厪懐不能刻置者至繕工欲固購料
　不得不周現在採辦柴薪非河工秫葦之比向為額
　定官價所限未免拮据應酌量議加俾民樂運售而
　官易集事其令行在户部㑹同該督撫詳悉定議以
　聞朕為浙省徃復咨度之苦心其詳具見誌事一詩
　督撫等可并將此㫖於工次勒石一通永志遵守毋
　忽欽此仰見我
皇上軫念民依於捍衛民生之中寓曲體物情之意俾
　　厚其值而民樂於從事寛其用而工易於集成誠
　　保䕶安全之至計也伏查海寧柴塘工程從前柴
　　價每百觔部定則例准銷六分乾隆七年
欽差劉統勲㑹同前督撫(臣/)徳沛等因柴價不敷購辦
　　恐悞要工奏請加銀三分每百觔統以九分報銷
　　經部覆准行是該處料價業已較前加増今蒙
聖恩念及邇日柴價稍昂恐小民購辦裝運或為額定
　　官價所限不無拮据特沛
恩綸令(臣/)等㑹同酌議加増(臣/)等面為商㩁應請於原
　　定九分之數再加一分每百觔統以一錢報銷以
　　敷辦工惟是發價運料全在地方承辦之員經理
　　得宜果能使購運交納民間無守候擾累之煩給
　　價接収吏胥絶朘剝抑勒之弊則
恩加價值得以實恵在民倘調劑未能妥恊即使倍増
　　其價亦恐不能悉歸實用(臣/)楊廷璋莊有恭當嚴
　　飭工員實心承辦務使吏無侵漁而工資儲備以
　　仰副
聖主加恵海疆優卹小民之至意如有浮収短價等弊
　　即行從重懲治自此加増辦理之後或將来柴價
　　漸平該督撫即隨時酌减核實報銷勿致稍有浮
　　収俟
命下(臣/)等仍咨明工部一體遵照可也奏入報
聞
　　乾隆二十七年四月初三日莊有恭奏言竊照海
　　寧老鹽倉一帯柴塘水臨塘脚工程𦂳要仰蒙我
聖主厪念民生綢繆未雨
親勤萬乘
靣示機宜洞若觀火實切中保衛久長至計(臣/)於本月
　　十五日跪送
鑾輿之後即由便道趍赴海寜十六日辰刻先徃塔山
　　查勘􁆡外漲沙勘得原標記第一竹簍自十三日
　　福隆安努三續勘除増漲外露髙一尺一寸五分
　　者今復増漲六寸五分僅露出竹簍五寸其第二
　　竹簍續勘除増漲外露髙一尺三寸五分者今復
　　增漲一寸五分尚露出竹簍一尺二寸其臨水之
　　第六十九簍則仍照前尺寸未有増漲詢之在工
　　人員㨿云連日大汛潮水湧急之故(臣/)己靣諭工
　　員嗣後五日一報以憑稽考彚奏十七日(臣/)即查
　　勘老鹽倉一帯徃復諦視相度其柴塘外䕶沙日
　　漸汕刷勢益向西而塘靣亦日見蹲矬誠如
聖諭湏以修至觀音堂為度(臣/)現在帯同海防道永徳
　　遵奉
聖明指示一一詳悉𫝊述俾令共知遵守興工則自東
　　而西一面多方集料一面分手程功除(臣/)前奏已
　　修二百七十丈外接修至觀音堂計尚有應拆修
　　柴塘六百七十五丈(臣/)飭令務於秋汛前完工以
　　資保固至柴塘之下本属活土浮沙若修條塊石
　　坦水關樁既難施工石料亦易㳺䧟(臣/)自當遵照
諭㫖即以竹簍作坦水相水勢之淺深或二層或三層
　　四層務以保䕶柴塘根脚不致游矬為度再(臣/)查
　　此處一帯柴塘自乾隆十年停修之後柴朽樁腐
　　舊料無可添用則此次之拆修實與新築無異一
　　切工料俱須務求堅固今現在所修柴工底寛一
　　丈二尺面寛一丈八尺髙一丈六尺(臣/)覆加細勘
　　尚嫌单薄所有髙寛丈尺及底樁腰樁靣樁應用
　　數目應請仿照雍正十年拆底修築之案再加核
　　實酌量辦理(臣/)已靣飭該道永徳親督諳練工員
　　各就柴塘叚落参照雍正十年成案據實確估俟
　　估報到日另將現在做法恭摺奏
聞一靣(臣/)即親督工員遵照辦理至前撫(臣/)朱軾所修
　　之舊大石塘四百六十丈蒙
聖諭亦應増條塊石坦水(臣/)於潮水退净之復履行塘
　　下逐叚查勘縁從前俱未建有坦水此時關石樁
　　及底樁露出者通工自二三尺至四五尺不等且
　　有底樁向外欹斜空虚須拆開重修計至十丈者
　　(臣/)現在飭令該道率同㕔汛各員通盤估計分别
　　緩急次第興修至應用錢糧(臣/)現在行令藩司查
　　明欵項數目另疏
　題請所有遵
㫖查勘籌辦縁由謹恭摺具
　奏奏入報
聞
　　乾隆二十七年九月二十七日莊有恭奏言竊(臣/)
　　看得東西兩塘應修應建坦水工程一千六百六
　　十餘丈先於乾隆二十五年二月間經(臣/)㑹同督
　　(臣/)逐一勘明分别緩急
　奏請次第興修欽奉
俞允内除最要坦工七百七十七丈次要坦工一百七
　　十丈五尺均於乾隆二十五六年等先後趕辦完
　　固分案
　題銷其餘七百一十餘丈本年春間(臣/)節次赴工逐
　　一履勘内有一百三十丈或底沙増刷塘身露髙
　　十五六層或舊有樁石殘缺兵力不能理砌又迤
　　西另有搶修石塘二十一丈五尺塘身亦現在露
　　髙十五六層舊存塊石不及二分急應一併估辦
　　又念里亭白牆門兩處舊有盤頭二座積被汕刷
　　塘根將露應行改建石坦三十一丈以資堅久所
　　有現在辦理縁由業經㳟摺
　奏明兹㨿司道㑹同詳稱前項應修應建坦水工程
　　共長一百八十三丈三尺估需銀八千三百四十
　　五両零估用工料與例相符除經詳奉派委東防
　　同知劉純煒等五員分叚承辦工完委驗結覆請
　　銷外合將送到估冊詳候核
　題(臣/)覆核無異除冊送部外恭䟽具
　題奏入
上諭部知之
　　乾隆二十七年十二月二十九日浙江巡撫熊學
　　鵬奏言竊(臣/)於十一月初四日自杭州起程查勘
　　海塘各工從仁和縣八仙石起至江南金山縣界
　　止計程三百餘里俱係海塘其尖山以西潮頭始
　　起自北大亹開後汕刷塘根工程較險内老鹽倉
　　至觀音堂更當冲溜活土浮沙尤属險要仰蒙
睿慮周詳籌畫添建柴塘竹簍坦水等工誠為切中機
　　宜所有原議工程九百四十五丈俱已告竣續因
　　塘外䕶沙日漸刷低水勢漸逼塘根自觀音堂至
　　翁戴二汛就其水勢臨塘之處經前撫(臣/)莊有恭
　奏明添建接鑲柴工三百丈(臣/)抵任後批飭辦料興
　　工内一百五十丈已經完竣尚有一百五十丈十
　　一月底可以告成(臣/)入海寧縣界勘至薛家􁆡等
　　處地方海潮自尖山入口斜掃而来以致該地方獨
　　受其冲本年七月風潮將塘身間叚坍卸前撫(臣/)
　　莊有恭題請改建魚鱗大石塘一百四十三丈七
　　寸陳文港盤頭改建坦水六十丈一尺及條塊石
　　塘五丈裏頭四丈八尺工尚未完詢據道㕔等各
　　員僉稱所需石料有採自江南洞庭等山者有採
　　自浙省羊山大山等山者因船隻運送石料未齊
　　是以遲緩(臣/)查此地雖較老鹽倉等險處稍次然
　　亦湏加𦂳籌辦當經嚴飭海防兵備道永徳督令
　　委員多僱船隻加𦂳辦齊物料務於春汛前工竣
　　再(臣/)東至尖山石􁆡周遭履勘此時冬令水涸貼
　　簍沙髙擁䕶工皆稳固(臣/)復循海而北由海鹽至
　　平湖茅竹寨等處逐一察勘沙係鐡板設遇風狂
　　浪驟直潑塘面潮不捜根較之尖山以西潮溜直
　　刷塘根者情形各别其秦駐乍浦諸山山峻沙堅
　　内惟海鹽以一邑當潮汐之冲該處石塘闗係𦂳
　　要本年七月風潮坍缷裏外攔石七百餘丈業已
　　修復完工又平邑獨山石塘五百餘丈今年風潮
　　坍缷二十餘丈現在修築十二月初亦可完工其
　　餘本年搶修各工併自東至西石土各塘尚属平
　　稳間有一二殘缺之處(臣/)已指示各㕔汛員弁隨
　　時修補完固以禦春汛(臣/)於十六日前徃紹興查
　　灾時先至河莊山文堂山赭山等山登髙察看南
　　大亹雖有赭山脚老沙挖進一百七十餘丈但沙
　　勢髙而廣濶一時南大亹似不能冲破至中小亹
　　雖現在沙壅其沙勢較之南大亹低至三四尺不
　　等又看北大亹情形河莊巖峯蜀山各山之北目今老
　　沙日就坍刷水勢漸向南趨岸北翁家埠至馬牧
　　港一帯新漲出有嫩沙約寛三四里不等倘於明
　　年春汛前後得不坍缷漸漲漸堅則水趨中小亹
　　可望其復開通矣(臣/)接莊有恭来札内稱海塘汛
　　期己過尚無應辦事宜俟新正後春汛將臨當前
　　詣各塘㑹同查閲除俟莊有㳟到浙㑹同查閲再
　　將臨時情形勘明妥議請
㫖遵辦外(臣/)思現在時值仲冬應將所辦各工上𦂳赶
　　辦完竣(臣/)一面督飭海防兵備道永徳并委員及
　　㕔汛等官弁實力儧辦按旬摺報務於春汛前竣
　　事(臣/)在杭城與海塘甚近仍不時親身前徃查驗
　　　督率如有怠玩不力者即時嚴㕘示懲謹將勘驗
　　　過海塘各工柴土石塘己未完竣及現在儧辦之
　　　處併坍漲沙水情形分繕清单繪具圖説恭呈
　御覽奏入
　上諭曰汝二人和衷共濟自當仰邀
天佑復歸中亹故道
　
　
　
　
　
　
　
　
　
　欽定南巡盛典卷五十七
欽定四庫全書
欽定南巡盛典卷五十八目錄
　海塘(四/)
欽定四庫全書
欽定南巡盛典卷五十八
　海塘
　　乾隆二十八年正月十三日莊有恭熊學鵬奏言
　　竊查海寜縣境内自老鹽倉至石塘頭觀音堂迤
　　西欽奉
諭㫖估建柴塘及簍坦各九百四十五丈久經完竣嗣
　　縁該地舊塘停修年久底柴呈露堰溝廻溜漸逼
　　塘根經(臣/)莊有恭
　奏明自觀音堂至翁戴二汛界再行接鑲柴塘三百
　　丈以資捍禦除先築之一百五十丈業已完工(臣/)
　　熊學鵬到任後查勘通塘情形附摺
　奏明在案所有接鑲之一百五十丈當即督飭西防
　　同知董世寜嘉防同知髙象震等二員辦料興工
　　并委標員察㸔兹於本月初二日據報一律完竣
　　(臣/)熊學鵬隨於初五日親赴該工逐細查勘均皆
　　如式堅固除飭海防道永徳將辦改建石塘上𦂳
　　赶辦堅固報竣外所有續修柴工三百丈全工報
　　竣查勘如式堅固之處理合具
　奏奏入報
聞
　　乾隆二十八年正月二十六日莊有恭熊學鵬奏
　　言竊照觀音堂迤西一帯柴塘前因䕶沙坍卸水
　　臨塘根經(臣/)莊有恭
　奏准先後續鑲柴工三百丈業經完竣
　奏報在案今(臣/)熊學鵬於臨工查驗時勘得接鑲柴
　　工西頭起塘外雖經漲有嫩沙而堰溝廻溜仍復
　　將貼塘䕶沙漸次刷低相度情形似應於乾隆二
　　十八年春汛前迤西再行拆鑲柴工一百丈以為
　　先事之防(臣/)等札商意見相同除飭海防道永徳
　　委員遵照前估成式上𦂳拆鑲取具估册核實另
　　行
　題報外所有迤西再行續鑲柴塘一百丈之處理合
　　恭摺㑹
　奏并將尖山石􁆡以及西塘現在沙水情形開列清
　　单進
　呈奏入報
聞
　　乾隆二十八年二月二十八日莊有恭熊學鵬奏
　　言竊照觀音堂迤西接修之柴塘三百丈已經(臣/)
　　熊學鵬親勘収工因迤西塘脚仍有臨水(臣/)等復
　　㑹請續修一百丈以為先事之防今指日即可訖
　　工查前此所築簍工九百四十五丈𦂳靠塘身故
　　塘脚安稳柴無外移抽掣之患今此續修之四百
　　丈自應一律照辦(臣/)等現在飭令海防道永徳㑹
　　同藩司索琳確估分委工員領項辦料俟大石塘
　　工料物運竣即接運簍工石料加𦂳修築又海寜
　　城東至念里亭等處塘面向有土堰常時似無甚
　　益然上秋風潮潑塘之水實資捍遏不致漫入附
　　塘河中(臣/)等㑹勘雖通塘俱有土堰髙低厚薄不
　　一但細察情形海潮入尖山斜趍西北而来海寜
　　城東塘面土堰尢為𦂳要則先事預防自當籌辦
　　(臣/)等謹行令該司道轉飭杭州府知府劉純煒自
　　念里亭起至城東止逐叚查明確估除去舊土若
　　干酌加新土若干總以自塘面量起髙五尺面寛
　　六尺為度其有實係塘面太狭始准在塘後身加
　　帮葢此等土堰只取阻遏潑塘之水俾得速退若
　　於塘後加帮不惟糜費且留塘面太寛反不得力
　　再乍浦平湖所属之獨山東脚至茅竹寨東首向
　　有石塘五百二十二丈二尺係明季建築内有黄
　　字號起至月字號止計工長七十丈因歴年久逺
　　塘根被水汕嚙樁木悉皆朽爛根石外游塘面内
　　矬應行一律照辦(臣/)等公同詳勘此時辦理惟樁
　　木湏全行購覔其石料尚多可用隨面加指示海
　　防道永徳督同該㕔員按段確估將應増添工料
　　之處務宜據實親勘毋致稍有浮冐除俟該司道
　　等確估到日另行具
　題外所有(臣/)等籌辦寧乍両塘各工縁由謹合辭具
　奏奏入報
聞
　　同日莊有恭熊學鵬奏言竊(臣/)等查勘海塘除將
　　現在塘工沙水情形暨寜乍兩塘應行鑲培拆築
　　之處另摺奏
聞外(臣/)等伏思海塘各工均屬𦂳要而薛家􁆡以西至
　　老鹽倉等處尤當最衝雖現在工程平稳諸宜先
　　事預防所有一切工料俱可速辦惟柴石二項取
　　辦於别州縣購運匪易設有應用之處與其臨時
　　猝辦不若預籌妥備俾用力不煩而成功亦速(臣/)
　　等㑹同悉心酌議請動支海塘經費銀二萬両以
　　一萬両備辦柴觔以一萬両備辦條石陸續運至
　　海塘交與海防道永徳分貯工所(臣/)等隨時查勘
　情形如有應行修築之處一靣動用修補一面具
　奏核實報銷如此庻免臨時猝辦之煩而於塘工實
　　有禆益奏入報
聞
　乾隆二十八年五月十六日工部奏言工科抄出
　　浙江巡撫熊學鵬題稱海寧老鹽倉迤西一帯柴
　　塘年久未修請定嵗修保固章程等因乾隆二十
　　八年三月初五日奉
㫖該部議奏欽此欽遵抄出到部該(臣/)等查得寧邑老
　　鹽倉迤西一帯柴塘先㨿該撫等遵
㫖籌辦奏准拆修工長九百四十五丈塘外增建石簍
　　九百四十五丈嗣因沙塗日缷過西接前已竣柴
　　塘又續請拆修工長三百丈等因在案今㨿該撫
　　疏稱前項各工俱已完竣稳固惟是該處沙土鬆
　　浮恐經年累月潮汐徃来汕刷塘根雖有簍坦捍
　　衛不致外游而沙底虚鬆易於低䧟加以行人踐
　　踏雨雪淋漓未免間有蹲矬自應循例嵗修以資
　　捍衛等語應如所請准其嵗修以資稳固至保固
　　限期查定例加鑲柴塘保固三月拆築柴塘保固
　　半年其竹簍並未定有保固限期今該撫既稱柴
　　塘之外俱有簍坦衛䕶毋庸分别保固請將加鑲
　　拆築俱定保固半年其竹簍雖係臨水施工然竹
　　石性堅應與塘身一例保固等語亦應如所題辦
　　理仍行令該撫等遇有應修工叚委員㨿實查勘
　　如限内損壊之工責令原辦工員照例賠修如在
　　限外應修工叚即行核實估計每年於霜降後彚
　　造清册按照該年應需銀數在千兩以内咨部辦
　　理千兩以外具題估銷并將所需銀両在於引費
　　項下動支之處於估銷案内聲明仍報明户部查
　　核可也奏入報
聞
　　乾隆二十八年五月二十五日莊有㳟熊學鵬奏
　　言竊照海塘工程攸闗𦂳要本年春汛已過仁寧
　　二縣各工均属平稳業經(臣/)等恭摺
　奏明在案兹查為時已逾四月中旬轉瞬即是霉伏
　　大汛諸當先事預防㨿海防道永徳禀稱東塘念
　　里亭地方有一十六丈魚鱗石塘其塘外係舊廢
　　盤頭未建坦水所有存留盤頭基址日逐被潮溜
　　汕刷以致塘身現露十六七層不等亟應修建坦
　　水以䕶塘根等由(臣/)熊學鵬隨即親徃察看是叚
　　塘身一十六丈外乃舊廢盤頭並無樁石其塘身
　　已露出土靣十六七層不等其在土内者僅一二
　　層情形險要委係應修之工當即靣令確加估計
　　兹㨿該道永徳㑹同藩司索琳覆稱此一十六丈
　　應建坦水計估需工料銀九百五十両一錢請委
　　海防營守備王李棻速行趕辦等語(臣/)等㑹商當
　　此霉伏大汛之前應如該司道所請上𦂳趕辦俾
　　為先事之防與各工一律鞏固除飭辦料儧築并
　　取估册核實具
　題毋使稍有浮冒外(臣/)等㳟摺具
　奏奏入
上諭曰知道了許久未畵圖来是何故耶
　　乾隆二十八年七月十二日莊有恭熊學鵬奏言
　　竊照本年春汛霉汛海塘各工平稳經(臣/)等節次
　奏明在案現值伏汛届臨之時(臣/)等不時留心察看
　　并飭該管道㕔逐叚防䕶務保無虞去後兹據海
　　防道永徳禀稱東塘念里亭新建坦水一十六丈
　　業經完工惟華家衖迤東曹殿地方堰溝外老沙
　　較前刷卸請再行接鑲新柴塘一百丈以資捍衛
　　等情(臣/)熊學鵬隨於五月二十八日親詣各工逐
　　細查勘所有念里亭新建坦水一十六丈業經完
　　工實皆堅固如式其華家衖迤東曹殿地方海中
　　所漲嫩沙潮退時雖覺寛長然沙色尚嫩未經堅
　　實潮滿則不見而貼塘䕶沙現在僅寛三四丈至
　　六七丈不等又堰溝外老沙日被潮冲刷低八十
　　餘丈當此大汛届臨之際自應如該道所請再行
　　續鑲柴塘一百丈以為先事之防現有(臣/)等春間
　奏請預購備貯柴觔已㨿各縣運觧在塘足敷趕辦
　　再查尖山石􁆡情形福寧宫前迤西新舊漲沙長
　　一百三十四丈標記竹簍底層漫葢者七十個沙䕶
　　者十個中層漫葢者七十箇上層漫葢者十六箇
　　沙䕶者五十四箇計沙髙八尺餘至一丈二尺餘
　　不等於保䕶􁆡工大有禆益其餘南北兩岸沙水
　　情形各微有坍漲不等工程皆極平稳除取造續
　　修柴塘估册核實另行具
　題外所有(臣/)等查勘辦理縁由謹繕同沙水清單繪
　　圖㳟摺具
　奏奏入報
聞
　　同日莊有㳟熊學鵬奏言竊(臣/)等㑹奏念里亭一
　　十六丈魚鱗石塘外添建坦水一摺奉到
硃批知道了許久未畵圖來是何故耶欽此(臣/)等跪誦
　　之下不勝惶悚之至伏念海塘重大(臣/)等察勘得
　　本年春汛霉汛南北兩岸沙水雖㣲有坍漲然亦
　　常年所有又柴石塘工間有
　奏明補修處乃係先事預防俾𦂳要頂冲之工永保
　　無虞現在率皆平穩是以未經畵圖入
　奏惟是浙省海塘關係民生無時不上厪
宸念(臣/)等理應刻刻仰體㑹同商議嗣後除遇有𦂳急
　　工程仍隨時畫圖具
　奏外其按月奏報工程沙水情形俱將有無坍漲及
　　工程平穩之處繪圖隨摺進呈
御覽以仰慰
聖懷奏入
上諭曰亦不必每月兩月一次可也
　　乾隆二十八年八月十四日莊有㳟熊學鵬奏言
　　竊照本年五月以前海塘工程暨沙水情形經(臣/)
　　等節次奏
聞兹㨿海防道永徳將現在各叚工程及南北兩岸沙
　　水開報前来(臣/)熊學鵬復行親往查勘查自仁和
　　縣八仙石起至尖山􁆡工止一帯柴土石各塘内
　　曹殿地方新接鑲柴塘一百丈業經完工堅固又
　　加培土堰亦皆培築如式惟戴家石橋汛内石塘
　　二十丈五尺塘身微覺膨凸塘後附土續矬此係
　　從前緩修之工内用塊石堆填外用條石包裹其
　　工本難堅久雖塘外尚有坦水然該處勢當頂冲
　　應請改建魚鱗石塘以垂鞏固惟是現值伏秋二
　　汛風信靡常潮汐盛大若此時遽將塘身拆改不
　　特戧土单薄難資捍禦且潮盈水滿亦未便圈築
　　月􁆡清底開槽查現有(臣/)等春間
　奏准購備之條石柴觔運送在塘(臣/)等㑹商謹撥條
　　石二千餘塊堆貯坦水上𦂳貼堵禦其後塘附土
　　矬裂之處釘樁一路樁後用柴貼鑲柴後挑土夯
　　實俾内外鑲夾緊固庻大汛期内可保無虞其所
　　需石柴等項無庸另請開銷俟九月後改建魚鱗
　　石塘之時即將拆出之柴樁仍撥塘工應用堆貯
　　之條石即於本工應用俾工既固而費亦不繁再
　　查尖山石􁆡情形連日東南風甚大竹簍䕶沙刷
　　去者甚多簍外竹篾亦間有損破者俱已即時修
　　整現在􁆡根堅固又海寧縣城西曹殿地方海内所
　　漲嫩沙迤西漲連與念股頭沙相接迤東雖中有
　　數十丈沙靣刷低然水内陰沙尚屬相連又東漲
　　長一千餘丈至秧田廟於北塘甚有禆益其餘南
　　北兩岸沙水微有坍漲不等柴土石各工俱属平
　　穩(臣/)等謹另繕沙水清单繪圖㳟呈
御覽奏入報
聞
　　乾隆二十八年九月二十九日莊有㳟熊學鵬奏
　　言竊照浙省海塘工程關係𦂳要每年八月朔望
　　二汛尤為喫𦂳之時(臣/)等督同該管道㕔員弁不
　　時留心先事防範兹於本年八月初八日據海防
　　道永徳禀稱自初五日起連朝風雨至初六夜東
　　風甚大推波助瀾潮勢洶湧初七夜半風始止息
　　幸一切柴土石工根脚塘身俱各穩固保䕶無虞
　　不過塘外新漲嫩沙多有冲刷塘靣眉土雨淋浪
　　潑間有激缷老鹽倉迤西保固限外柴塘其塘身
　　下半因有簍工䕶衛毫無游動惟簍靣以上柴工
　　為潮浪抽掣間有蹲矬又東塘之念里亭一帶昔
　　年搶修緩修二項石工内亦有揭去靣皮邊石一
　　二三四五層之處其戴家石橋緩修石塘内前因
　　塘身膨凸附土續矬議請九月後改建魚鱗石塘
　　者因已外堆條石内加樁柴足資捍禦均保無虞
　　其尖山􁆡工經此風潮漲沙雖俱汕刷而塘身邊
　　石以及大小簍工均一律鞏固不過靣土被浪花
　　潑激有寛至三四尺積筭至長十餘丈者各等情
　　前來(臣/)熊學鵬聞報即於初八日馳赴工所周遭
　　察看詢之在事員弁及附近居民據稱較之上年
　　情形不過十分之一二當即將各叚應行修補之
　　處逐一指示海防道永徳加𦂳補修其柴工即於
　　春初具奏預購柴觔内核實撥動歸於嵗修案内
　　辦理其眉土靣皮邊石坦水即督令各力作兵丁
　　夯填修築毋庸另請開銷隨自十二至十六等日
　　據陸續禀報各工俱已完竣(臣/)莊有㳟於十六日
　　自蘓起程約同(臣/)熊學鵬於十八十九等日逐工
　　親同履勘委皆完整如式又查得海鹽平湖二縣
　　石工内攔石附土間亦微有潑刷葉經乍浦同知
　　髙象震海鹽縣知縣沈全達修補完工查望汛期
　　内旬日以來風色平正浪静波恬適十八日俗𫝊
　　為潮生日(臣/)等即虔備牲醴率同在工道㕔各員
　　至
　海神廟報祭今大汛已過民情和樂所有海塘柴土
　　石各工雖遇風潮仰邀
聖主福庇均幸平穩理合奏
聞恭慰
聖𠂻再(臣/)等伏查從前緩修搶修二項石工皆内用塊
　　石堆塡外用條石包裹工本不堅年又經久故邇
　　來凡有潑缷之工悉在此等工内今(臣/)等復率同
　　該道確勘除戴家石橋前奏二十丈五尺外又查
　　有接西九丈及東塘之陳文港迤西第六十八叚
　　緩修石塘三十五丈五尺第七十叚緩修石塘一
　　十三丈二尺根脚俱有膨凸後矬之勢亦應仰體
　　我
皇上厪念民生至意乗此九十月内一律改建魚鱗大
　　石塘以資永固現有(臣/)等春間
　奏准購備之條石已經運送到塘儘足資用除飭海
　　防道永徳確估㑹同藩司索琳造册
　題報另委妥員分叚承修外謹一并陳明並將南北
　　兩岸沙水情形繪圖貼説㳟呈
御覽奏入報
聞
　
　
　
　
　
　
　
　
　
　
欽定南巡盛典卷五十八
欽定四庫全書
欽定南巡盛典卷五十九
　海塘
　　乾隆二十九年二月二十五日莊有恭熊學鵬奏
　　言竊照浙省仁寧一帶海塘上厪
宸衷今封印内事務稍簡(臣/)荘有恭於正月初十日起
　　程赴浙㑹同(臣/)熊學鵬率領海防道永徳於十二
　　十三等日先至尖山週遭履勘沙面漲髙丈尺較
　　前奏報時約略相同竹簍壩身俱甚堅固回至陳
　　文港等處查勘新建之魚鱗石工皆各如式堅固
　　足資捍禦惟海寧城東之念里亭汛内第五十四
　　段六十四段六十六段城西之戴家橋汛内第三
　　十三段三十四段四十五段七十二段大石塘外
　　從前原未建有坦水地當衝要亟應估築坦水共
　　計工長一百七十七丈七尺俾令一律完整(臣/)等沿途
　　查勘有現經改修之緩修石塘拆存舊石堆貯在
　　塘當即飭将此石先儘凑用其應釘樁木及應添
　　石料工價另行核實造具細册報部時届春汛即
　　遴委妥員分段趕築以資捍衛(臣/)等復由海寧城
　　西取道查勘老鹽倉一帶石柴塘工并細察沙水
　　形勢本年正月初七至初九日雨雪較大新漲嫩
　　沙有刷低者其塘外漲沙仍屬綿亘一切柴塘竹
　　簍並無低矬游缷之處俱極平稳所有(臣/)等㑹勘
　　海塘沙水情形謹與上月比較另繕清單恭呈
御覽奏入報
聞
　　乾隆二十九年十月初二日莊有恭熊學鵬奏言
　　竊照海塘工程雖慶安瀾而塘外沙水每無定勢
　　欲籌預備之道當思固本之謀(臣/)等於上年正月
　　内曾經
　奏請動銀一萬兩預備條石又動銀一萬兩預備柴
　　薪荷䝉
聖恩俞允迨至秋間適遇風潮應時濟用甚為有益查
　　條石除上年改建大石塘動用外尚餘三千丈石
　　料柴薪除接築塘工及上年嵗修動用外存剰無
　　多今(臣/)等㑹勘西塘之老鹽倉一帶東塘之韓家
　　池一帶及各處盤頭等工本於沙上水邉壘土鑲
　　築而成其在保固限外者閱時既久已有矬蟄若
　　冬間再經雨雪則春汛蟄必更多(臣/)等仰體我
皇上慎重海塘有備無患至意查現在時届秋深正落
　　實取材之候請動支海塘經費銀五千兩行令產
　　柴各縣陸續運至工所(臣/)等督率海防道永徳查
　　明應修應鑲各工分别多寡核實動用餘剰之柴
　　加謹堆貯以備不時之需歸於嵗修案内報銷又
　　查有戴家橋汛内之第七十段第七十八段鎮海
　　汛内之城東第二段城西之第十段念里亭汛内
　　之第五十五段五十六段各工内有係大石塘而
　　未建有坦水今䕶沙漸刷塘身已露十五六層應
　　建坦水以捍䕶塘脚者有舊建坦水厯年久逺樁
　　木殘朽石料矬缺應添樁加料者有本係盤頭舊
　　基今應改建坦水者俱應於霜降水落後及時修
　　建(臣/)等與該道在工相度情形分别多寡丈尺面
　　經指示該㕔弁另造細册確估工料分别題咨辦
　　理所有酌籌商辦縁由恭摺具
　奏奏入報
聞
　　乾隆二十九年十月二十九日莊有恭熊學鵬奏
　　言竊照仁寧二縣海塘工程沙水情形應行按月
　奏報兹據海防道永徳将九月分望汛情形禀報到
　　(臣臣/)熊學鵬随徃覆騐查得西塘念股頭沙尖及
　　翁家埠等處新舊漲沙並東塘陳家塢一帶嫩沙
　　均與前月無所增減而尖山壩外漲沙及壩外竹
　　簍較前次奏報時多有漲漫之處正溜南趨􁆡身
　　照前堅固看此北岸沙勢情形霜降以後尚可望
　　其逐漸加增至南岸之蜀山􁏾峯河莊等山下沙
　　勢此一月來俱有坍缷若得從此日漸汕刷則彼
　　坍此漲於北岸塘工更有禆益至上月臣等
　奏請修建之戴家橋汛等處坦水工程據各工員辦
　　料齊全現在上𦂳趕辦十月内俱可一律完竣又
　　查念里亭第九十二段東西俱係魚鱗石塘中間
　　有緩修石塘二十九丈年久樁朽塘脚虚鬆塘後
　　土戧蹲矬急應預為修整随與該道㕔悉心商酌
　　趁此冬令水涸之時現有存塘條石足敷應用應
　将此緩修舊塘二十九丈改建魚鱗石工以禦來
　　年春汛現飭該道等遵照辦理並将應用夫工樁
　　木等項撙節估辦照例造册報部核銷其餘一切
　　柴土石各工俱極平穏(臣/)等謹查明上月沙水比
　較另繕清單恭呈
御覽奏入報
聞
　　乾隆二十九年十一月二十八日莊有恭熊學鵬
　　奏言竊照仁寧等縣海塘工程沙水情形欽奉
諭㫖兩月一次繪圖恭
　進兹據海防道永徳将十月分望汛情形禀報到(臣/)
　　(臣/)熊學鵬随徃覆騐查得西塘念股頭沙尖及翁
　　家埠等處新舊漲沙並東塘陳家塢一帶嫩沙與
　　前月比較微有増減而尖山壩外漲沙及􁆡外竹
　　簍較前次奏報時均有漲漫之處正溜仍向南趨
　　􁆡身照前堅固其南岸之蜀山河莊巖峯等山下
　　沙勢此一月来較有坍缷看此南岸坍缷情形若
　　得日漸汕刷則彼坍此漲於北岸塘工殊有禆益
　　至(臣/)等
　奏請修建之戴家橋汛等處坦水工程及念里亭改
　　建魚鱗石塘據各工員陸續禀報開工現飭上𦂳
　　趕辦完竣再查通塘險要處所塘外坦水有接築
　　至三四層不等海寧縣南門外遶城塘工近日形
　　勢頂冲汕刷内有二層坦水六十餘丈樁木髙懸
　　必須於二層坦水之外加築一層以資鞏固(臣/)等
　　㑹商應趁此初冬農隙天時晴暖之候添築三層
　　坦水六十二丈以禦來年春汛核計工費無㡬當
　　經飭委杭州府知府劉純煒領辦興工并将應用
　　夫工樁木等項撙節估計照例造册
　題報送部核銷此六十二丈之外如有續經刷露者
　　(臣/)等當即随時親赴勘明照此辦理其餘東西兩
　　塘一切柴石土各工均極平穏(臣/)等查明上月沙
　　水比較另繕清單繪圖貼説恭呈
御覽奏入報
聞
　　乾隆二十九年十二月二十八日莊有恭熊學鵬
　　奏言竊照仁寜二縣海塘工程沙水情形例應按
　　月
　奏報兹據海防道永徳将十一月望汛情形禀報到
　　(臣臣/)莊有恭自蘇前赴海寧於十一月十九二十
　　二十一等日與(臣/)熊學鵬㑹同察勘查得東西兩
　　塘新舊漲沙暨海中新漲嫩沙與前月比較沙形
　　有增髙處其長寛丈尺無所增減惟尖山壩外漲
　　沙及壩外竹簍較前此奏報時微有坍漲現届冬
　　令潮平􁆡身照前鞏固至(臣/)等
　奏請修建之戴家橋汛等處坦水及寧邑遶城塘外
　　之六十二丈三層坦水工程已據各辦員呈報完
　　工查勘如式堅固足資抵禦其六十二丈之外間
　　有沙汕樁髙尚須築坦添樁以資保衛者(臣/)等並
　　即指示道㕔飭令確查丈尺詳報撙節估計一體
　　照辦又念里亭改建之魚鱗石工二十九丈亦據
　　辦員築壩開工上𦂳儧辦計嵗内可以一律完竣
　　其餘一切柴土石各工均極平穏再查華家衖迤
　　東老鹽倉一帶柴塘外竹簍間段雖有破損俱在
　　限外理應請修但現在漲沙日漸增髙内有底簍
　　全䕶止露面簍一二尺者更有底面二簍全行沙
　　䕶者(臣/)等相度該處情形㑹同商酌所有破碎竹
　　簍既經沙䕶足以保䕶塘身現在只宜将露石堆
　　砌整齊似可毋庸估修糜費帑項仍随時察看如
　　有沙走應修之處核實再行陸續估辦不致遲悮
　　所有(臣/)等查勘通塘平穏情形并查明上月沙水
　　比較另繕清單恭呈
御覽奏入報
聞
　　乾隆三十年二月初四日莊有恭熊學鵬奏言竊
　　照仁寧二縣海塘工程沙水情形欽奉
諭㫖両月一次繪圖恭
　進兹據海防道永徳將十二月分望汛沙水情形禀
　　報到(臣臣/)熊學鵬随徃覆騐查得西塘新舊漲沙
　　暨海中新漲嫩沙與前月比較長寛丈尺均無增
　　減其東石塘外海中新漲嫩沙自本月望汛以後
　　較增漲長五百餘丈尖山壩工仍照前堅固至(臣/)
　　等
　奏請修築之念里亭改建魚鱗石塘二十九丈已據
　　辦員紹興府知府鄒應元呈報完工經(臣/)熊學鵬
　　查驗如式堅固足資捍禦其寧邑遶城塘外地當
　　頂冲所有應須添釘樁木之坦水三十餘丈及現
　　在舊坦之有殘缺者及時修砌仍於單層樁木之
　　外加釘排樁一路以䕶塘根俾禦來年春汛另将
　　工料銀兩據實報部查核其餘一切柴土石各工俱極
　　平穩并查明上月沙水比較另繕清单繪圖貼説進呈
御覽奏入報
聞
　　乾隆三十年閏二月二十日嚮導大臣努三奏言
　　查二十七年原係将第一標記設立在方竹簍第
　　二標記設立在第一長竹簍第三標記設立在第
　　六十七長竹簍今淤沙因較前漲滿改制将第一
　　標記仍設立在方竹簍第二標記設立在第四十
　　個長竹簍第三標記設立在第八十個長竹簍第
　　四標記設立在一百二十個長竹簍(臣/)努三将建
　　立標記交明西海塘同知彭元煒千總魯禹文外
　　将原建立標記漲沙尺丈新建立標記漲沙尺丈
　　另繕清單恭呈
御覽奏入
上諭曰交熊學鵬照新定標記辦理
　　第一標記方竹簍計四層共髙八尺漲沙髙四尺
　　八寸五分簍露三尺一寸五分今查得漲沙髙九
　　尺較比二十七年漲沙髙四尺一寸五分沙䕶一
　　尺
　　第二標記長竹簍第一個計三層共髙一丈二尺
　　漲沙髙七尺七寸簍露四尺三寸今查得漲沙髙
　　一丈三尺較比二十七年漲沙髙五尺三寸沙䕶
　　一尺
　　第三標記長竹簍第六十七個計三層共髙一丈
　　二尺漲沙髙三尺七寸簍露八尺三寸今查得漲
　　沙髙一丈一尺五寸較比二十七年漲沙髙七尺
　　八寸簍露五寸
　　　新定
　　第一標記仍立方竹簍計四層共髙八尺漲沙髙
　　九尺沙䕶一尺
　　第二標記長竹簍第四十個計三層共髙一丈二
　　尺漲沙髙一丈一尺七寸簍露三寸
　　第三標記長竹簍第八十個計三層共髙一丈二
　　尺漲沙髙一丈一尺二寸簍露八寸
　　第四標記長竹簍第一百二十個計三層共髙一
　　丈二尺漲沙髙一丈一尺二寸簍露八寸
　　乾隆三十年四月二十三日熊學鵬奏言竊照仁
　　和縣境内海龍洋沈家埠曹殿荆墟廟四處曾經
　　前任督臣徳沛於乾隆四年間試築樣塘四段計
　　二十丈届今二十餘年虚懸於柴塘之後形若贅
　　疣本年正月内恭逄
聖駕臨塘閱視欽奉
諭㫖拆缷将石料抵别工之用仰見我
皇上洞燭機宜俾無用歸於有用禆益甚大(臣/)當即欽
　　遵飭令布政司永徳海防道劉純煒督押弁兵按
　　段拆卸兹據禀報拆竣(臣/)臨工逐一看騐查得前
　　工原建十八層共用條石二千三百三十三丈零
　　迄今拆出長三尺至五尺寛一尺至一尺二寸厚
　　九寸至一尺一寸堪作魚鱗石塘工用者計條石
　　一千四百五十一塊共長五百三十六丈九尺九
　　寸拆出長二尺四寸至五尺寛一尺至一尺三寸
　　厚六寸至一尺堪作坦水工用者計條石四千三
　　百三十九塊共長一千三百八十三丈七寸其年
　　久碎㫁零星石塊約一尺及尺餘二尺不等堪作
　　填砌竹簍工用者共長一百二十二丈四尺(臣/)查
　　現在欽奉
諭㫖添建海寧遶城石塘外坦水四百六十五丈七尺
　　所有應用石塊即以此内堪作坦水之條石添砌
　　堅而且大且可省另購條石一千三百八十三丈
　　七尺之費其堪作魚鱗石塘之條石仍行堆貯工
　　所俟将來遇有應用時
　奏明動用其餘散碎石塊随時察看遇有竹簍内應
　　行填砌之處及時填砌(臣/)謹逐一分晰飭交永徳
　　劉純煒遵照辦理除咨部備案外理合将拆卸樣
　　塘分别抵用縁由據實具
　奏奏入報
聞
　　乾隆三十年五月二十一日熊學鵬奏言竊照仁
　　寧二縣海塘工程沙水情形例應按月
　奏報兹據布政司永徳海防道劉純煒将四月分望
　　汛工程沙水情形開報到(臣臣/)随親徃履勘查得
　　西塘翁家埠海中新漲嫩沙較前間有刷低但貼
　　近塘脚之處仍有隂沙墊起其東塘陳家塢海中
　　嫩沙較前查有增漲又尖山石壩外漲沙業已漲
　　至塔山脚根較前漲髙自五寸至一尺不等潮溜
　　日向南趨壩身愈資鞏固其餘南北兩岸沙勢均
　　與前奏相同所有一切柴土石各工查皆平穏至
　　海寧縣遶城石塘外遵
㫖添築三層坦水四百六十五丈七尺并修補二層舊
　　坦各工據海防道劉純煒禀報於四月初十日通
　　工一律完竣(臣/)與布政司永徳先後徃騐石大樁
　　固釘砌𦂳宻悉皆如式足垂永久再查海寧縣城
　　迤東鎮海汛第十段魚鱗石塘東西兩頭俱建有
　　坦水二層中有五十丈塘外向係舊塘基拆卸年
　　久未曾建築坦水今此段塘身業已露髙十七八
　　層不等(臣/)與在工道㕔等将舊塘基沙内留餘碎
　　石細加檢驗除破損小石不堪用者外尚有大塊
　　石計五十五方以之添凑新石補築二層坦水保
　　䕶塘根東西交接歸於畫一俾禦伏秋大汛於塘
　　工甚有禆益除飭該司道督令委員上𦂳趕辦並
　　将估計工料造册送部查核遵例另行
　題報外謹将現在查勘工程平穏情形及添築鎮海
　　汛二層坦水五十丈縁由並查明上月所報沙水
　　逐一比較另繕清單恭呈
御覽奏入報
聞
　　乾隆三十年九月初一日熊學鵬奏言竊照浙江
　　布政司覺羅永徳於乾隆三十年五月十六日
　奏請将西防同知移駐翁家埠一摺於六月二十三
　　日奉到
硃批交撫臣聽其議奏欽此(臣/)查浙省仁寧二邑江海
　　塘工向設東西兩海防同知分任修防其東塘同
　　知經管寧邑之戴家石橋起至尖山外談仙嶺止
　　八十七里塘工該同知駐劄海寧縣城所管工段
　　得以就近照料惟西塘同知經管仁邑之八仙石
　　起至寧邑之戴家石橋止八十五里塘工該同知
　　向未建造衙署乾隆十九年間經前督臣喀爾吉
　　善将省城内裁存織造府司庫空閒房屋一所報
　　部撥給居住遇伏秋汛期令其在工賃屋防䕶今
　　布政司永徳奏稱海防㕔員責任甚鉅人地不可
　　相離查西防同知所管工段内翁家埠地方西距
　　八仙石五十餘里東距戴家石橋四十餘里正在
　　適中之區該處現有從前奉裁營署空閒餘地請
　　将西防同知省城官房確估變價在翁家埠建造
　　衙署使該㕔常住工所其所管東西兩頭塘工皆
　　得就近随時相機料理一切防䕶搶修呼應得靈
　　(臣/)查西防同知經管江海塘工而老鹽倉迤西迤
　　東一帶工程現在更為𦂳要翁家埠離老鹽倉一
　　十五里相距甚近雖該同知於伏秋等大汛係在
　　工賃屋居住然衙署眷屬既在省城究不若常住
　　工所之更為専便且於仁邑八仙石一帶寧邑戴
　　家石橋一帶亦係適中之地似應如該司永徳所
　　奏准其移駐以重汛守查翁家埠原有海防右營
　　守備衙署乾隆十三年将守備移駐南塘其署房
　　亦即拆變抵為南塘備署工料之用現存空閒基
　　趾今據海防道劉純煒勘驗詳報該同知所住省
　　城衙署估值價銀八百兩若以此項價銀於翁家
　　埠舊存守備衙署地基改造同知衙署儘足敷用
　　在該同知既得棲止有常於塘工實有禆益(臣/)復
　　親往勘驗無異如䝉
聖恩俞允其應建衙署房間數目及需用一切工料另
　　行撙節確估造册報明工部查核(臣/)謹遵
㫖議
　奏奏入
上諭部知之
　　乾隆三十年十月初七日莊有恭熊學鵬奏言竊
　　照仁寧二縣一帶海塘工程沙水情形例應按月
　奏報兹據布政司永徳海防道劉純煒将八月分望
　　汛以後情形開報(臣/)熊學鵬於二十六七等日親
　　往海塘覆勘查得本年自七月望汛以後雨𤾉時
　　若並無風潮即間有東南風亦不甚大是以一切
　　北岸工程在八月大汛之期均獲平穏西塘翁家
　　埠塘外海中新漲嫩沙較前奏報時增漲長二百
　　一十丈東塘陳家塢中沙迤東相近塔山處所又
　　增漲長五百六十丈并有隂沙墊起直接塘根沙
　　勢較前更為綿亘其尖山壩外漲沙髙過竹簍自
　　三尺至一尺六寸不等沙形日漲增髙壩工愈資
　　鞏固至老鹽倉鐡牛盤頭等處柴塘外竹簍前因
　　查有損缷經(臣/)等奏明先将缷出石塊堆砌完整
　　一面趕辦竹石俟秋汛過後通查明確分别更換
　　今(臣/)熊學鵬與劉純煒逐段履勘統計竹簍工長
　　一千三百四十五丈内有底面已經漲沙漫葢者
　　有石塊現在理砌完整者均足以保䕶塘根抵禦
　　汛水毋庸再行拆換轉致震撼徒資糜費其林茂
　　舎迤東至石塘頭止内有三百二十四丈查係保
　　固限外之工日久竹朽石缷勢當沖要應行及時
　　修整以禦來年春汛其有舊石抵用者即将舊石
　　抵用其應需添備物料已據各委員趕辦齊全現
　　届小汛就經催令分段開工上𦂳趕砌撙節辦理
　　約九月内均可一律完竣除飭将需用工料核實
　　造册送部核銷並照例題報外(臣/)等伏查每年七
　　八月間潮水旺發北岸沙勢俱有坍缷今春仰䝉
皇上閱視海塘
指示訓誨厯霉伏秋三汛浪静風恬正溜南趨一切柴
　　土石工程較前更加平穏其北岸沙勢㨿在工員
　　弁沿海兵民咸稱自開北亹以來從未有增漲至
　　此者莫不感頌
聖恩共相慶幸輿情歡忭之至謹恭摺奏
聞再查七月内繪圖以後應於九月底始行繪圖今因
　　東西兩塘沙勢大有增漲是以敬謹繪具圖說並
　　查明上月沙水比較另繕清單進呈仰慰
聖懐嗣後仍遵例兩月一次繪圖合並陳明
　奏入報
聞
　
　
　
　
　
　
　
　
欽定南巡盛典卷五十九
欽定四庫全書
欽定南巡盛典卷六十目録
　海塘(六/)
欽定四庫全書
欽定南巡盛典卷六十
　海塘
　　乾隆四十五年三月初一日閩浙總督三寳浙江
　　巡撫王亶望奏言竊照仁和海寧二州縣一帶海
　　塘工程沙水情形例應按月繪圗恭
　進兹據布政司國棟杭嘉湖海防道董世寧将二月
　　分望汛情形禀報到(臣臣/)查得時屆仲春潮汐尚
　　屬平緩西塘張家庵至潮神廟之西一帶老沙現
　　長五百四十餘丈東塘韓家池塘外陰沙現長八
　　十餘丈尖山石壩東南面老沙現寛一十五丈外
　　接陰沙寛二十餘丈計斜長一百餘丈厎層中層
　　竹簍各二百個俱係陰沙擁䕶上層竹簍顯露二
　　百個均與上月奏報時相同再塔山口從前起有
　　中沙一道計長二千五百餘丈今春水稍旺逐漸
　　刷低八百餘丈現長一千七百餘丈其餘南岸各
　　沙水情形並無增減一切柴土石塘暨石壩坦水
　　各工悉皆穏固謹将二月分海塘各工沙水情形
　　並查明上月沙水丈尺逐一比較另繕清單繪圗
　　貼說恭候
聖駕親臨閱視奏入報
聞
　　乾隆四十五年三月十一日三寳王亶望奏言竊
　　照海寜州塘工現䝉
皇上親臨閱視
特頒恩㫖改建魚鱗石塘仰見
聖主保衞民生永定安瀾至意除欽遵勘估另行具
　奏外惟查海塘工程浩大帑項攸闗估計興工在在
　　需員専司經理庶工料不致浮冒保固各有責成
　　而地方官既有應辦公務即一二閑曹及試用候
　　補人員亦時有委署委解事務不敷差委伏查本
　　年
翠華重幸一切應辦差務遇有丞倅州縣中丁憂等項
　　事故伊等踴躍急公籲懇留工効力藉抒誠悃者
　　有潘安成等十四員(臣/)等因其曽任浙省熟悉風
　　土人情且察其平日才具可資任使又有鄰省捐
　　納運副及就職州判遞捐分發情愿赴浙自備資
　　斧協辦工程之王炳等二員(臣/)等亦因差委乏人
　　均各據情允准俟差竣酌量核辦兹遇修建海塘
　　要工約計興修之期該員等經手差務錢糧已可
　　銷算清楚與其另籌揀發更易生手不若留此熟
　　練之人就近分資委任較為便易(臣/)等公同商酌
　　合無仰懇
天恩将各該員仍准留浙接辦塘工則伊等自必益加
　　感激奮勉且並無本任兼顧事務更可常川在工
　　安心任事於工程實有禆益統俟大工告竣容(臣/)
　　等将該員前後所辦差務逐一確核其實在奮勉
　　出力著有勞績者據實具奏請
㫖俟有相當缺出酌量補用以示鼓勵(臣/)等為要工需
　　人起見謹繕摺恭
　奏並另繕各員職名清單敬呈
御覽奏入
上諭部知之
　　乾隆四十五年三月二十九日督辦海塘(臣/)王亶
　　望奏言竊照海寧仁和二州縣海塘䝉
皇上親臨指示改建魚鱗石塘查此次改建石塘四千
　　餘丈工繁任重計(臣/)往返尚需時日一切工料若
　　非預為勘估採辦恐致遲延其應動欵項尤需預
　　為籌撥以便給領購料庶可趕𦂳興工(臣/)即檄行
　　藩司㑹同杭嘉湖道先行勘估将應需銀兩動支
　　欵項詳請
　題撥一面将石料木樁等物飭令各屬出產地方及
　　早購辦運工備用查石料尤為塘工第一𦂳要浙
　　省出產石料惟紹興湖州二府屬向有宕户但需
　　用浩繁斷不敷用從前興作大工俱於附近之江
　　蘇省洞庭山等處委員採辦協濟今應預為妥籌
　　循照辦理並将一切預備事宜咨明督臣三寳新
　　任撫臣李質頴兩江總督臣薩載江蘇撫臣楊魁
　　一體轉飭遵辦奏入報
聞
　　乾隆四十五年五月二十四日三寳奏言竊照浙
　　江海塘老鹽倉一帶柴塘四千二百餘丈荷䝉
聖主親臨閱視
諭令改築石工實為萬年經久之至計前撫臣王亶望
　　交印起程暫行回籍(臣/)随委布政司國棟等前往
　　相度情形(臣/)又親往逐一覆勘縁此時正屆大汛
　　現在柴塘實資抵禦(臣/)沿塘察看各工俱屬穏固
　　惟海神廟前大盤頭西藏字號起舊時柴塘朽腐
　　外沙将已坍盡潮水臨塘殊闗𦂳要現在石工採
　　辦物料興建尚需時日應将此處趕𦂳鑲修柴塘
　　一百丈以資保䕶估需工料銀共二千三百八十
　　五兩零已飭司委員趕辦不日告竣至四千二百
　　餘丈柴塘改建石工自應籌度萬全現今柴塘既
　　臨大汛固未便稍有更動而退後多係民田廬舎
　　(臣/)與司道等面加籌酌似應𦂳靠柴塘之内下樁
　　築砌石工既可以柴塘為外䕶則捍衞更為得力
　　居民亦屬相安惟是石工四千二百餘丈所需石
　　料甚多辦理不宜稍緩現已於本省紹興湖州二
　　府出產地方招集宕户酌發料價承領委員上𦂳
　　督採恐本省不敷另行派員前赴江蘇洞庭山等
　　處採辦一俟運抵工所彼時秋汛已過前撫臣王
　　亶望早已來浙即可擇日興工不致遲滯又
諭㫖内指示應修繞海寧城之石塘内有工二十九丈
　　地勢較髙兩旁魚鱗舊塘原係十六層其城東八
　　里文将字號至陳文港宻字號一百五十餘丈地
　　勢稍低兩旁魚鱗舊塘原係十八層今應各照原
　　舊層數築砌以期一律鞏固所添二處坦水即以
　　所拆舊時條塊石料抵用其應添樁木條石亦經
　　派員先行領項購辦因屆大汛不便拆動亦俟秋
　　汛平後一律興工(臣/)随時督催趕辦料物備貯外
　　所有現在相度酌籌情形理合恭摺具
　奏奏入報
聞
　　乾隆四十五年七月十六日三寳奏言本年五月
　　二十六日接奉
上諭前因浙江海塘改建石工恐該處居民或視柴塘
　為可廢任意拆毁竊用致有損壊於城郭田廬甚有
　闗係曾明降諭㫖令該督撫嚴飭地方文武各官将
　現有柴塘照前加意防䕶以為重闗保障将來石工
　告竣之時此塘亦可留為外衛此㫖尚未據三寳奏
　到兹據三寳奏到摺内乃與司道等面加籌酌𦂳靠
　柴塘之内下樁築砌石工既可以柴塘為外䕶則扞
　衛更為得力等語三寳此摺與朕前降諭㫖適相符
　合其是否業經接奉前㫖遵辦何以摺内又無遵㫖
　籌辦字樣著𫝊諭三寳即将前㫖曾否接到之處據
　實覆奏欽此(臣/)伏查(臣/)前因此案石塘鉅工伊始諸
　　當倍加慎重(臣/)飭該管㕔備悉心查勘先據禀請
　　從柴塘退後數丈建築石工須拆去民房八百餘
　　間(臣/)思遷移民舎殊非仰體
聖恩保䕶田廬至意(臣/)即率同司道親徃逐一履勘因
　　時屆大汛目擊柴塘𦂳要情形随與司道等面加
　　熟籌似應於𦂳靠柴塘之内築砌石工庶捍衛較
　　為得力亦可免動民居是以将查勘酌籌縁由於
　　四月二十二日恭摺具
　奏嗣於五月初六日在邸抄内恭讀
諭㫖杭州老鹽倉一帶改建石塘仍留柴塘以作重闗
　保障旋於五月十二日接准工部咨恭録
上諭行知到(臣/)跪讀之下仰見
聖明先機燭照於(臣/)未經籌及具
　奏之前已邀
睿慮周詳無微不至(臣/)當即欽遵嚴飭地方文武将柴
　　塘加意保固勿任居民私自拆毁竊用致有損壊
　　是(臣/)前次具
　奏時尚未接奉
諭㫖謹據實恭摺覆
　奏奏入報
聞
　　乾隆四十五年八月十九日王亶望奏言竊照(臣/)
　　前於自浙囘籍将應行勘估石塘各事宜檄行司
　　道及咨㑹江蘇浙江各督撫(臣/)并恭摺奏
聞兹(臣/)於六月二十日抵浙據藩司國棟等禀陳辦理
　　一切情形随率同各員前赴海塘逐一履勘查改
　　建石塘即𦂳靠柴塘之内石塘得柴塘捍蔽不特
　　易於施功并免潮汐衝刷誠如
聖明先㡬之燭以為重闗保障於海塘愈資鞏固統計
　　應改石塘四千二百餘丈工段綿長勢難同時並
　　舉(臣/)與督撫二臣詳加商㩁勘得仁和縣境内柴
　　塘天字號以東工二百丈塘外尚有沙塗擁衛可
　　暫緩建築擬自辰字號起至伏字號止先估辦二
　　千丈據海防道王燧間段開槽扦試可以下樁所
　　需條石照部頒營造尺每丈疊砌十七層計用折
　　正石一百一十三丈零共工二千丈應需條石二
　　十二萬七千五百丈已經(臣/)與督撫二臣檄委本
　　省產石之山陰㑹稽徳清武康四縣分辦一千丈
　　石料十一萬三千七百五十丈業經陸續給領脚
　　價銀兩嚴催趕運其一千丈石料在於江蘇洞庭
　　等山分頭購備(臣/)與督撫二臣先後咨明復於過
　　蘇時與撫臣吴壇藩司瑺齡面加商酌飭屬上𦂳
　　開採并據吴壇議令就地一手鑿光既省重做之
　　繁又節運脚之費現委妥員分解脚價銀十萬兩
　　赴蘇交兑又所需樁木共約估三十萬根並飭本
　　省金華衢州嚴州三府屬產木各縣領銀購辦并
　　一應需用物料亦陸續採買以上二千丈工料價
　　脚約共估銀三十三萬六千三百餘兩據藩司詳
　　請酌撥地丁項下銀兩業經督撫二臣飭令一面
　　借欵先行動用一面
　題撥歸欵至承辦收料監工往來催儧并稽察匠役
　　先儘於
　奏留辦工各員内按段分派以専責成臨期不敷委
　　用與督撫二臣於現任人員内再行遴選其自伏
　　字號迤東並老鹽倉各段俟此二千丈辦有頭緒
　　即行照估接築以仰副
聖主宵旰疇咨為沿海生民一勞永逸至意　除俟石
　　料樁木物件運有成數秋汛一過即日督率在事
　　各員尅期敬謹興工並将確估銀欵㑹同督撫恭
　　疏
　題報外所有(臣/)現在勘辦塘工縁由理合繪圗貼説
　　恭呈
御覽再時值伏汛舊有柴石各塘均屬穏固業經撫(臣/)
　　繪圗具奏秋汛瞬屆(臣/)督同工員随時勤加防䕶
　　合并陳明奏入報
聞
　　乾隆四十五年九月二十六日王亶望奏言竊照
　　仁和海寧二州縣改建海塘石工先行估辦二千
　　丈所需條石最為𦂳要除於浙省產石各縣採辦
　　一千丈石料十一萬三千七百五十丈其尚少一
　　千丈石料於鄰近江蘇省洞度山等處採辦俱先
　　後咨明江蘇督撫(臣/)並委員齎銀十萬兩交收縁
　　由業經恭摺奏
聞嗣准江蘇撫(臣/)吴壇咨稱據吴縣知縣陳烈具詳據
　　採石宕户禀稱江省採石地方不一開鑿難易不
　　同需費較繁各路逺近運脚亦不一律現已批飭
　　悉照江省章程辦理移咨到(臣臣/)伏思塘工首重
　　石料而浙省與江省開採情形原難畫一現在兩
　　省各地方官皆仰體我
皇上保衛民生至意無不踴躍急公上𦂳趕辦至江省
　　石料本有部定成例即一切運脚逺近不齊亦可
　　按程核計(臣/)與撫(臣/)李質頴面商已咨明江蘇督
　　撫(臣/)轉飭地方官将購辦浙江塘工石料并做光
　　工價悉照江省准銷定例給領所需夫船並令該
　　處地方官就近僱辦運至仁和縣之施賀兩壩及
　　海寜州之長安壩交浙江委員接運工所其自江
　　省至壩應給運脚俱照江蘇之例按程計算總期
　　加𦂳採辦按期運工應用不致遲延於
勅建要工實有禆益所有現在咨明辦理縁由恭摺具
　奏奏入報
聞
　　乾隆四十五年十月十三日王亶望奏言竊(臣/)於
　　六月二十日自籍到浙業将海塘估辦二千丈並
　　督辦本省木石及江蘇省協辦石料各事宜恭摺
　　奏䝉
聖鑒(臣/)與撫(臣/)李質頴上𦂳督催料物並據布政司國
　　棟等具詳将分段承辦及騐收石木往來督察各
　　員逐一飭委已定旋於七月下旬至今據山陰等
　　縣禀稱採就石料共計一萬六千餘丈陸續起運
　　解工又據金華等府報稱起樁木已有五萬餘根
　　統共約計可敷開工需用随行據該司道敬謹選
　　擇於八月二十八日開工(臣/)㑹同撫(臣/)李質頴親
　　詣工所於
　海神前致祭敬宣
聖主軫念濵海民生
勅建鉅工永資保障至意虔誠禱告即督同承辦監工
　　各員按照分定界址自辰字號起遞行建築惟是
　　大工經始第一𦂳要惟厎樁為最重亦惟打樁為
　　最難查海神廟翁家埠一帶現在開槽見厎多係
　　沙土下樁微覺澀滯必須加工簽釘倘稍有茍簡
　　則雖築砌嚴𦂳鈎灌整宻而根厎鬆浮塘身總難
　　堅固今到工樁木雖必照原估徑圍尺寸方准量
　　收而釘樁之時或匠役希圗省力或工員防範稍
　　疎致有私行削截之弊(臣/)嚴加查察諄切告誡監
　　委各員當此開槽伊始必須親身量記㸃騐入槽
　　目覩如式簽釘俾寸土必皆入土百宻總無一疎
　　加以安砌條石一切做法並令實料實工在在堅
　　好庶塘身上下永資鞏固俟築有成數随時
　奏報外所有石塘開工日期理合繕摺具
　奏奏入報
聞
　　乾隆四十五年十一月初三日浙江巡撫李質頴
　　奏言據浙江鹽道陳淮詳據商人何永和等呈稱
　　竊照仁和海寧二州縣濵臨大海潮汐靡常一帶
　　塘工最闗𦂳要屢䝉
睿慮念切民依特沛
恩綸不惜帑金改建魚鱗石塘永資捍衛商等世業浙
　　鹽仰沐
皇仁至優極厚且塘堤以内灶舎毗連商等辦運源源
　　長荷
恩施樂利淪肌浃髄難報髙深情願捐銀二十萬兩稍
　　佐塘工之用惟是商等資本營運在外一時不能
　　凑齊懇請先於藩庫内借撥交工應用商等分作
　　五年按引輸繳道庫彚解歸欵少申微末下忱伏
　　祈詳請代
　奏由該鹽道轉詳到(臣/)随即𫝊詢該商等跪稱荷䝉
聖諭改建石塘工程浩大帑費甚多原不需此絲粟之
　　添用商等實因受
恩深重感戴情殷共願稍抒螻蟻微忱於萬一(臣/)恭惟
　　我
皇上眷念海疆建此萬年鞏固之宏規沿海商民永獲
　　安居樂業今該商等同聲跪懇願稍輸将(臣/)察看
　　情形實出誠悃不敢壅阻謹代為陳
　奏合無仰懇
聖主俯鑒商等微末之忱
恩准所請於藩庫借撥銀二十萬兩先行交工應用俾
　　於五年内按引共輸歸欵則該商等益深感激
洪慈於無既矣奏入
上諭曰此係有益彼桑梓之事可行耳
　　乾隆四十五年十一月二十四日王亶望奏言竊
　　照浙省海塘十月望汛水勢平緩及辦理柴塘各
　　工縁由前經(臣/)恭摺奏
聞自十月下旬潮勢漸減兼之連日晴霽各工均屬穏
　　固惟章家庵一帶對面新漲陰沙日漸寛濶距塘
　　僅二里有餘其迤西頭圍地方又新漲陰沙一塊
　　以致潮水轉成灣勢直射塘身洄溜捜刷根脚所
　　有黄宇等字號竟屬頂衝甚闗險要探量該處水
　　深二丈有餘木櫃恐難穏固今柴塘雖已搶築冬
　　令自可無虞但轉瞬即交春　汛萬一難資抵禦
　　則仁和海寧嘉湖下㳺民田廬舎闗係匪輕今春
　　仰䝉
皇上諭令改建石塘實為現在𦂳要工程(臣/)於六月底
　　到浙彼時天字號以東二百丈塘外尚有沙塗擁
　　衛先經
　奏請從辰字號起至伏字號估辦石工二千丈今自
　　九月十月以来天字號以東外沙業已坍盡水刷
　　塘根(臣/)目擊𦂳要情形不敢因己經
　奏定開工字號稍存拘泥随飭令各工員即從天字
　　號柴塘以内先行趕辦石工並察看形勢必須於
　　天字號以西酌量添建石塘數十丈以備險工上
　　下擁䕶之計庶工程較為周宻查老鹽倉至章家
　　庵一帶柴塘四千二百餘丈先於乾隆五六年間
　　經前督臣徳沛兩次
　奏請改建石工并築塘樣二十丈嗣經節次
欽派大臣来浙勘視議
　奏或緩或停縁其時塘外䕶沙寛廣未即舉行是從
　　前本已定有章程並非不可辦之工今值勢當險
　　要與昔日情形迥異尤為不可遲緩兹督(臣/)富勒
　　渾業已抵浙(臣/)㑹同履勘意見相同(臣/)䝉
皇上天恩至深至重當此工程𦂳要惟有竭盡血誠随
　　時相度悉心籌辦於柴塘各工不敢稍存岐視并
　　不敢依違瞻顧坐失機宜務使工程周妥俾海濵
　　黎庶長慶安瀾以仰副
聖主委任鉅工之至意所有石塘籌辦情形謹恭摺具
　奏并繪圗貼説敬呈
御覽奏入
上諭曰是勉力為之
　　乾隆四十五年十一月二十六日王亶望奏言竊
　　(臣/)於九月内具
　奏海塘開工日期及督辦情形一摺奉到
硃批好知道了欽此又於根底鬆浮句奉
硃批此斷不可慎之若實遇浮沙不能下樁亦不可迴
　䕶前㫖将實情奏来欽此又於致有私行削截句奉
硃批此更不可實汝之要事慎之欽此又於㸃騐入槽
　　句奉
硃批總以親身往來查看為要莫圗安逸且汝今更有
　何别事耶欽此跪讀之下仰見我
皇上慎重要工至意(臣/)以庸愚荷䝉
聖恩訓勉䇿勵敢不崇實認真上副
鴻慈委任伏查石塘開槽打樁土性愈結實則樁木愈
　　堅牢若土係鬆浮即樁難著實誠如
聖明洞鑒倘實遇浮沙即當據實奏請
訓示遵行不敢稍存迴䕶今辰字等號所開各槽(臣/)細
　　加查騐土性澀滯並不浮鬆正須多用人力現已
　　簽樁三千餘根皆係寸節築打入土根脚實為堅
　　固至下樁之際誠恐工員防範稍疎致有私行削
　　截之弊俱經(臣/)親自往來察看自無從稍滋弊端
　　(臣/)受
恩深重具有天良斷不敢稍萌安逸旁諉之念惟下樁
　　之後即需砌石查浙省產石之山陰等四縣先後
　　據報採就石料二萬餘丈運抵工所者止三千餘
　　丈僅敷二十丈塘工之用若先行儘力開槽石料
　　未能應手浙省陰雨較多倘槽厎積水泥濘轉多
　　未便其江蘇省採辦石料已准江蘇撫(臣/)来咨飭
　　屬趕辦尚無採就成數及起運日期(臣/)現㑹同撫
　　(臣/)李質頴分别嚴催運工以濟急需一俟石料充
　　裕即可多集人夫上𦂳趕辦(臣/)今春叨沐
殊恩節次跪聆
慈訓兹又欽奉
硃批勉勵切至惟有仰體
聖心從實妥辦處處親身督率不遺餘力成此鉅工以
　　冀稍酬
髙厚於萬一所有塘工實在情形恭摺具
　奏奏入報
聞
　　乾隆四十五年十二月初八日王亶望奏言竊照
　　十月望汛海塘水勢平穏及辦理柴石各工縁由
　　經(臣/)等先後奏
聞並因黄宇字號已成頂衝即於天字號柴塘以内趕
　　辦石工又經(臣/)王亶望恭摺具
　奏兹十一月初旬以来天氣和暖潮汛長發如常因
　　范家埠對面所漲陰沙日漸寛濶北岸頭圍地方
　　又有新漲陰沙夹峙以致潮溜轉成灣勢直射塘
　　身迴溜捜刷根脚其頂衝黄宇字號新築柴工於
　　初三日復有衝刷矬陷之處随經(臣/)王亶望督率
　　各員下埽搶䕶並知㑹(臣/)富勒渾(臣/)李質頴赴工
　　公同逐處細加相度探量頂衝處所現在水深三
　　丈有餘較前又深丈餘上下洄溜湍激加添之竹
　　簍木櫃亦被衝去趕𦂳下埽搶築已獲平穏此時
　　冬令防䕶自可無虞但轉瞬即交春汛恐難抵禦
　　惟有在於柴塘以後儧砌石工以為重闗保障之
　　計第查魚鱗石塘每丈需用條石一百十三丈有
　　零現在運抵工所者僅有四千餘丈祇敷三十餘
　　丈魚鱗之用且查現在搶修石塘處所土性澀滯
　　每丈下樁一百五十餘根亦未免有需時日(臣/)等
　　再四籌酌查乾隆元年大學士嵇曽筠辦理海塘
　　曽有搶險石工外用條石疊砌内用石塊填堵計
　　每丈所用條石樁木可減魚鱗石塘之半(臣/)等以
　　勢當險要迫不及待未敢拘泥前
　奏公同定議仿照辦理以期施工少易而成事較速
　　復察看頂衝上下闗鍵應於柴塘以内自天字號
　　起直至辰字號以東趕砌條塊石塘二百數十丈
　　再於天字號迤西添砌數十丈共合三百丈以為
　　後䕶一面嚴催條石陸續做運以便趕砌務於来
　　年春汛以前報竣俟此項條塊石塘辦竣倘或溜
　　有改移尚可相機添築如勢已平穏即從辰字號
　　以東接辦魚鱗石工與從前間段築砌之案亦屬
　　相符(臣/)等因預備来年春汛急工酌籌意見相同
　　恭摺具
　奏奏入報
聞
　　乾隆四十五年十二月二十四日王亶望奏言竊
　　照海塘黄宇字號己成頂衝前於十一月初三日
　　該處新築柴工復有衝刷矬陷之處當經(臣/)王亶
　　望在工率員搶䕶並知㑹(臣/)富勒渾(臣/)李質頴到
　　工㑹同督率下埽搶築平穏随公同酌議在於柴
　　塘以後趕辦搶險條塊石塘三百丈以備春汛業
　　經恭摺奏
聞(臣/)等一面嚴催條塊石料迅速儧運一面督飭工員
　　上𦂳開槽打樁(臣/)等伏查前督(臣/)嵇曽筠所辦東
　　塘搶險石工下築長樁四千六十餘根用石十四
　　層成築外係條石疊砌内用塊石填堵每層各留
　　收分厎寛八尺頂寛四尺五寸現在俱屬𦂳固每
　　丈用條石二十六丈零今(臣/)等仿照辦理必須較
　　辦工程酌加髙寛堅實務令搶險之工足抵魚鱗
　　石塘之用公同悉心籌畫於塘底外打排樁四十
　　根裏用散樁四十根共八十根空處俱用塊石填
　　築後接築塊石六尺使一律平坦其第一層加砌
　　石板二路進深八尺後砌塊石六尺第二層順砌
　　條石四路其餘各層分别條石丁順收分成砌後
　　俱逐層用塊石鑲砌灌用灰漿鬬縫𦂳宻面葢條
　　石一路計上下十七層成做厎寛一丈四尺頂寛
　　四尺較前所辦條塊石塘加髙三層厎加寛六尺
　　每丈用條石三十五丈零再於後面加培土戧現
　　令工員照式趕辦(臣/)王亶望親身督辦務使料實
　　工堅足資捍禦查開槽打樁每塘一丈僅能安樁
　　架一副該處土性澀滯計每日樁架一副打樁止
　　二三根前因柴塘矬陷搶築並補築添建柴塘七
　　百餘丈當将樁夫移築柴工現又上𦂳添僱務足
　　三百副計搶險塘脚三百丈厎樁二萬四千根按
　　每日每副下樁計四十日加以陰雨暫停日期約
　　計兩月樁可打完随時夯築逐層砌石計至開春
　　三月内即可辦竣三百丈彼時春汛将臨柴塘頂
　　衝處所後有石工擁衛周防保䕶自不致稍有疎
　　虞并察看大溜有無改移應否添築随時相機辦
　　理另行奏
聞所有現在趕辦搶險石塘情形恭摺具
　奏謹繪具圗說敬呈
御覽再查十一月望汛海塘水勢平緩合併陳明奏入
上諭曰諸凡用心為之以實可也
　　同日大學士公阿柱等奏言本日面奉
諭㫖令(臣/)等将浙江省海塘工程情形公同酌議仰見
聖主虚衷集益慎重要工之至意伏查前奉
諭㫖将柴塘改建石工原為保䕶民生一勞永逸之計
　　至老鹽倉一帶難以下樁從前
聖駕巡幸親臨閱視久邀
洞鑒其餘四千餘丈曽經奉
㫖将可以下樁處所一律興工今(臣/)李質頴在工目擊
　　釘樁之難若改照從前嵇曾筠所辦條塊石塘每
　　丈可減樁木數十根并可将釘樁入土尺寸減短
　　數尺辦理較易(臣/)阿桂等查樁木既可減少減短
　　即非全不能釘若徒為目前節省起見減短減少
　　誠如
聖諭或致有捜根汕刷之虞何以永資鞏衛再(臣/)李質
　　頴之意與其多費帑項辦理石工而柴塘土塘仍
　　須嵗修保䕶不若於現在柴塘外一律改築坦水
　　實與柴塘有益(臣/)阿桂等查改建石塘原為每年
　　柴塘需料甚多或致不敷採購於民間殊多不便
　　且不如石塘之經久堅固是以不惜帑金興工改
　　築俾沿海民生永資樂利若果如(臣/)李質頴所奏
　　改建石塘後仍須嵗修柴塘自屬徒費無益之舉
　　但以上情形(臣/)阿桂等均未經目睹難以懸斷即
　　(臣/)三寳雖離浙未久而於現在沙水情形亦未敢
　　確持定見容(臣/)阿桂到浙後與富勒渾及李質頴
　　虚衷採訪公同熟籌詳勘目下實在形勢應如何
　　辦理之處再行妥悉議奏請
㫖遵行奏入
上諭曰依議海塘工程闗係重大必得廣集衆思以期
　經理妥善陳輝祖於此等事務尚能留心講習現在
　薩載已回兩江總督之任所有南河總河印信暫交
　薩載兼署陳輝祖俟大學士阿桂經過清江浦時即
　㑹同前徃海塘與富勒渾公同履勘籌酌詳悉妥議
　具奏
　
　
　
　
　
　
　
　
　
　
　
　
　
　
欽定南巡盛典卷六十
欽定四庫全書
欽定南廵盛典卷六十一
　海塘
　　乾隆四十六年正月十三日富勒渾王亶望奏言
　　竊照浙省海塘前因黄宇字號已成頂沖(臣/)等酌
　　籌在於天字號柴塘之後趕辦搶險條塊石塘三
　　百丈以備春汛節經恭摺奏
聞(臣/)王亶望率同工員上緊儧辦(臣/)富勒渾不時到工
　　查看前後打樁已共有一萬一千六百餘根其竪
　　築地盤嵌夯塊石并安砌底石者已有十餘丈一
　　切闘縫灌漿鈎貫極為緊宻在工員固不敢稍辭
　　勞瘁其樁夫工匠除雨雪日期暫停外餘俱逐日
　　趕緊儧築内擇其勤奮者酌加給賞鼓勵均皆踴
　　躍從事並無茍簡草率之弊計至春汛以前所築
　　三百丈自能辦竣惟察看近日水勢減落范家埠
　　對面水底隂沙漸濶大溜日逐移西由天字號以
　　上數十丈刷成灣兠逼塘而下所以添築柴塘業
　　已數十丈臨水自天字號至辰字號沿塘溜勢俱
　　属湍激現将柴塘加意保䕶其趕築之搶險石塘
　　三百丈(臣/)等前請天字號迤西築一百丈迤東築
　　二百丈共三百丈今細察形勢尚属不敷應於天
　　字號迤西再添築一百丈迤東添築一百丈共五
　　百丈方與塘外水勢情形足備捍禦現飭接續一
　　律開槽下樁與前工次第所需塘工石料(臣/)等分
　　檄嚴催隨採随運内紹興府産石各縣另委寜紹
　　道呉恩詔親赴該處督辦其湖州産石縣分即委
　　湖州府知府永福催儧并因紹属石料必由海運
　　到工稍難海船僱覔不能多得又酌量𣲖員添造
　　運船五十隻以資協濟所需工價先行借墊工竣
　　後變價歸欵其採運承催各員即以石料到工之
　　多寡分别功過以示勸懲現俱源源觧運到工條
　　石已有六千五百餘丈江蘇省亦運到五百丈俱
　　可應手築砌輪番轉運不致遲誤至石塘根脚前
　　督(臣/)三寳
　奏請緊靠柴塘之内築砌可以免動民居但石塘必
　　須預留坦水地步庶緩急俱属有備現築石工塘
　　脚酌量情形離柴塘土戧二三丈不等該處即偶
　　有民居不過板屋土房亦可給費遷移其納糧民
　　地俟大工告竣均查照前督臣嵇曽筠築塘成例
　　分别辦理(臣/)等疊䝉
聖訓周詳諄切於此等緊要工程惟有公同悉心籌畫
　　辦理不遺餘力處處務期周妥以仰副我
皇上為濱海民生永籌捍衛之至意所有塘工現辦情
　　形恭摺具
　奏奏入報
聞
　　乾隆四十六年二月二十六日阿桂陳輝祖奏言
　　竊查老鹽倉迤西至章家庵柴塘四千二百餘丈
　　從前亦曽屢議接建石塘始以活土浮沙難施樁
　　石而止繼以塘外䕶沙接漲廣逺而止本非不可
　　辦之工率以施工難易所見紛岐迄無成議上年
皇上南巡軫切海疆
親臨閱視念潮勢直趋北岸䕶沙無存塘根水深數丈
　　朝冲暮擊一線草塘豈能捍禦全海潮勢况柴塘
　　易於坍塌年年修補終非長䇿究不如石塘之堅
　　固
諭令將可以改建石塘之處勘估辦理經王亶望奏明
　　先從辰字號起至伏字號止改建魚鱗石工長二
　　千丈毎丈用條石一百十三丈釘樁一百五十根
　　條石在於本省徳清武康山隂㑹稽餘杭等縣及
　　江南省分辦樁木在於金華衢州嚴州三府属購
　　辦正在開工間忽范家埠對岸淤漲隂沙日漸北
　　趋水勢貼塘捜刷以致柴塘屢次間段被冲矬䧟
　　恐届春汛更難抵禦而魚鱗石塘採石較難釘樁
　　不易難以及時趕辦因復議請於寒字號頂冲之
　　處建築搶修石工五百丈以禦春汛其魚鱗石塘
　　暫行停辦至李質頴到京面奏改建石塘徒費無
　　益不若於現在柴塘外一律改築坦水實於柴塘
　　有禆等語(臣/)等自到浙後相度情形稽查舊案柴
　　塘之外止有用竹簍木櫃以禦潮汐從無修築坦
　　水之事無論塘根臨水深有至二三丈一日兩潮
　　油灰漿汁無所施用難以釘樁砌石且塘根固藉
　　坦水為保䕶而坦水亦藉石塘為倚靠方能堅固
　　若以石鑲柴表裏浮鬆憑何存立此事之斷不可
　　行者(臣/)等自到工以来虚𠂻體訪一時衆論俱属
　　畏難苟安毫無定見(臣/)等伏思海潮遷徙不常浮
　　沙往来無定此時章家庵既属頂冲即迤東一帶
　　亦在在俱関險要是從前改建石塘尚属先事預
　　籌而現在之改建石工尤為刻不容緩(臣/)等前奏
　　或仿照條塊石塘酌増工料加添丈尺以期施工
　　易而成事速之處欽奉
諭㫖俟履勘確寔衆議僉同即速上緊興工辦理但條
　　塊石塘究不如魚鱗石塘之堅固(臣/)等前奏止就
　　大概情形而論今數日以来悉心履勘通盤籌畫
　　按日計工按工計料辦理魚鱗石塘二千二百四
　　十丈均可於乾隆四十七年冬間完竣伏思
皇上加恵黎元不惜多用帑金為沿海生民永籌樂利
　　終以改建魚鱗石塘方可資捍衛而垂永久(臣/)等
　　不敢因有前奏稍存畏難遷就之見公同酌議富
　　勒渾等所辦搶修條塊石塘長五百丈内自天字
　　號向東至寒字號止長三百丈天字號向西工長
　　二百丈今自来字號起迤東至食字號止二千二
　　百四十丈俱擬建魚鱗石塘仿照東塘之例量地
　　勢髙低或用十八層至十六層不等應需條石二
　　十五萬餘丈浙省原辦條石十二萬八千七百五
　　十丈江省原辦條石十一萬三千七百五十丈現
　　運到工條石二萬一千餘丈僅供搶險石塘之用
　　至續辦魚鱗石塘應用條石(臣/)等現飭本省並飛
　　咨江省分派購辦嚴催趕運又所需樁木約估三
　　十五萬根並飭本省金華衢州嚴州三府属産木
　　各縣領銀購辦并一應需用料物亦陸續採買俟
　　現辦搶險石塘完竣尅期諏吉開工以上二千二
　　百四十丈工料脚價約共估銀三十餘萬兩(臣/)陳
　　輝祖督率工員上緊趕辦務於四十七年冬初完
　　工至下樁處所(臣/)等逐段簽試自來字號至師字
　　號一千餘丈一丈八尺之樁打至二時全行入土
　　而至師字號至率字號即有打至四個時辰方能
　　入土者其自化字號至老塩倉積字號一千七百
　　丈試樁三處誠如
聖諭沙性澀汕難以下樁除相近老塩倉立字號至積
　　字號二百餘丈不能釘樁處所應仍留柴塘外其
　　餘一千五百丈安樁一丈八尺用硪夯打至四個
　　半時辰打下一丈四五尺週圍沙土即合籠平樁
　　不能再打查樁木不能深入其底沙堅硬可知沙
　　齧樁牢力能擎石或可一律築砌或應仍存其舊
　　恭候
聖駕臨幸指示機宜再行多分年限接續辦理至現在
　　擬築石塘離柴塘土戧二三四丈酌留坦水地步
　　縁石塘工程全恃塘根堅固保䕶塘根寔賴坦水
　　盖非此則海潮大溜往來衝激捜刷塘根無論柴
　　石塘工均難保䕶無虞從前辦理魚鱗石塘或用
　　條石二三層鑲砌坦水或即以竹簍木櫃作坦水
　　塘根恃此外䕶方能經久寔為第一善䇿是以議
　　建石塘無論将来用坦水或用竹簍木櫃皆湏預
　　留地步但現在尚有柴塘為重関保障且工費浩
　　繁勢難同時並舉俟全工告竣後酌地形之髙卑
　　水勢之平險或用坦水或用木櫃竹簍因地制宜
　　縂期塘根得資擁䕶其新工未竣以前柴塘仍令
　　照前加意保䕶俟石塘坦水一併築成即将柴塘
　　嵗修停止聽其自然以節縻費再遶海寜城之魚
　　鱗石塘内有工二十餘丈外係條石作牆内填塊
　　石厯年久逺為潮汐衝激底樁霉朽兼有裂縫蹲
　　矬之處又城東八里文将字號至陳文港宻字號
　　止有石塘工七段約共一百五六十丈地當險要
　　塘身單薄石面亦微有裂縫上年欽奉
諭㫖令於兩處俱改建魚鱗石工俾一律堅稳今此項
　　工程雖稍可緩仍應先為修築完整俟前項工程
　　竣後再行改建魚鱗石塘所有改建石塘各事宜
　　(臣/)等督率在工各員詳悉商酌逐一勘估辦料鳩
　　工次第興修務期妥速集事以仰副
聖主宵旰疇咨保衛萬民至意除俟酌定章程條欵再
　　行縷晰具奏外謹将現在勘辦塘工縁由恭摺具
　奏再(臣/)阿桂前往尖山一帶查勘其尖山至塔山石
　　壩内外自正月下旬以来均有新漲嫩沙而壩外
　　更約寛里許實為轉機嘉兆其章家庵地方欽遵
諭㫖添築盤頭溜勢亦漸離塘根現在趕釘底樁腰樁
　　鑲柴出水計日可以完工合併陳明奏入
上諭曰覽奏俱悉實力妥為以期久安黎庶勉之
　　乾隆四十六年三月初二日阿桂陳輝祖奏言(臣/)
　　等奉
命勘辦海塘業将自來字號起至食字號止先建魚鱗
　　石塘二千二百四十丈恭摺奏
聞伏思海塘工鉅費繁關係重大必湏經理得宜始於
　　塘工有益謹将修築事宜酌議數條恭呈
睿鑒一管理工程人員宜揀選酌派以専責成也查此
　　次改建魚鱗石塘二千二百四十丈其工程修築
　　做法非熟諳妥榦之員未便輕委海塘本設有東
　　西兩防同知二員責任綦重今辦理大工應請在
　　於現任丞倅等揀選老成幹練者數員分辦各務
　　所有各認段落經手辦理即以兩防㕔及委令協
　　辦者定為承辦之員其查收物料稽察工作即以
　　奏留並揀發來浙之丞倅知縣分段𣲖委定為監
　　辦之員至杭嘉湖道盛柱寜紹台道蒋全迪為督
　　辦大員一切集料鳩工稽查𣲖委皆其専責王亶
　　望本係縂辦塘工應令常川在工照料督催所有
　　採辦木石儧運物料固(臣/)陳輝祖之専責而工程
　　做法一切俱與王亶望公同籌酌如王亶望各有
　　所見許令具摺陳奏如此逐層分派則事有責成
　　自無推諉觀望等弊一採辦石料宜通盤籌畫以
　　濟鉅工也查此次改建石塘應用條石計二十五
　　萬四千八百丈上年原議江省承辦十一萬三千
　　七百五十丈現在已經運到六千餘丈僅供搶險
　　石塘之用應仍照原數採辦轉運查江省原奏太湖
　　㕔吳縣開採石料毎年約可出石五萬餘丈嗣欽奉
諭㫖於宜興荆溪等山石性鬆脆者採為裏石之用則
　　毎年更可多辦一二萬丈查海塘條石原係
　奏明浙江江蘇二省分辦現在應行添辦之數仍照
　　原
　奏在於兩省各半加添趕辦(臣/)陳輝祖已飛咨江省
　　按照丈尺上緊開採迅速儧運但魚鱗塘逐層收
　　分必須厚一尺寛一尺二寸條石方能丁順間砌
　　㕘差壓縫今江省所辦為數無多自應按照尺寸
　　購辦其不合式者無庸採運至浙省應辦石料原
　　派山隂烏程餘杭徳清武康各縣承辦毎月約辦
　　塘一百丈應用石一萬一千三百七十五丈分於
　　各該縣名下採辦併飭各該府勒限嚴催其運石
　　船隻查紹属有船三百六十餘隻由外海濟運毎
　　月飭令運石五千餘丈湖属辦石由内河運工飭
　　令毎月可運石三千餘丈加以江省協辦條石毎
　　月濟運之數已足敷用一採辦樁木應及時派定
　　以期迅速也查改建魚鱗塘應用排樁木十七萬
　　九千二百根梅花樁十五萬六千八百根原派金
　　衢嚴三府属十七縣承辦毎月約辦塘一百丈應
　　用樁木一萬五千根分於各該縣名下領銀勒限
　　採辦觧工亦責成各該府分限催解所有釘樁夫
　　架按毎次開槽四百丈應用樁架四百副並飭令
　　各州縣専覔釘樁人夫到工應用再查塘工首重
　　底樁應派佐雜各員分段監看按照樁木圍圓長
　　短尺寸親身量記騐㸃入槽目覩如式簽釘深寔
　　俾寸木必皆入土百宻縂無一疎以期鞏固一購
　　辦料物宜設法稽查以清弊竇也查各處採辦條
　　石樁木均按料給發足價採辦恐承辦州縣心存
　　不肖及胥役作奸短發價值勒索辦運皆難保其
　　必無應先出示将給發採購装運各脚價逐一曉
　　諭料物到工時騐收後仍将各該州縣現收及前
　　次所收縂細各數再行出示曉諭俾衆共知如有
　　短價勒派情弊准令首告即将承辦之員嚴𠫭從
　　重究治至石料樁木運觧到工即令各該縣解役
　　一面報明縂理道員一面將所持印票批文自投
　　管收専員處所立即騐放即用該員印信給與迴
　　照以免轉輾稽延守候并免胥役留難需索等弊
　　一經辦工程應預定考成以收寔效也查改建石
　　塘二千二百四十丈本年應先辦一千二百丈擬
　　分作三次毎次開槽四百丈俟此四百丈釘樁已
　　竣一面鋪砌條石即一面另開槽四百丈釘樁挨
　　次蟬聫而下以期迅速其附塘民居板屋土房為
　　數本属無多須給銀遷移者務令豐裕支食俾資
　　移盖至簽釘樁木最闗緊要安砌丁順條石尤須
　　堅寔應飭承辦各員毎按五日将毎段釘樁若干
　　開具寔數清摺申送查考王亶望親駐工所率同
　　杭嘉湖道盛住等就近稽察往来監視(臣/)陳輝祖
　　不時赴工携帶原報清摺前往查騐如有怠忽從
　　事及草率悮工者立即嚴𠫭重處其有寔心出力
　　認真辦理之員統俟工完之日酌量
　奏請陞用以示鼓勵一在工各員宜酌量分班以均
　　勞逸也查辦理海塘有原請留浙十五員續請留
　　浙四員又續請揀發十二員共丞倅知縣佐雜三
　　十一員内丞倅知縣共十六員今毎一次辦理四
　　百丈毎員監辦五十丈只須八員即可敷用但辦
　　理需時自應分班更换應将十六員分為兩班其
　　前一班俟監辦三次一千二百丈完竣之後即予
　　委署其後一班先令在於省城聽候差遣委署俟
　　前一班辦竣之日即令赴工監辦統俟工竣補缺
　　所有分段巡查亦将佐襍十五員分為兩班前一
　　班分派八員後一班分派七員均照丞倅之例一
　　體輪流更换如有行走懈怠者即行㕘處以示懲
　　戒以上各條臣等公同悉心籌畫務期周詳妥速
　　早竣要工以仰副
皇上為濱海民生永籌捍衛之至意所有籌議辦理章
　　程縁由恭摺具
　奏奏入
上諭曰諸條皆妥依議行
　　乾隆四十六年三月十八日阿桂陳輝祖奏言(臣/)
　　等條議魚鱗石塘酌定章程摺内在工各員分為
　　兩班以均勞逸一條内前班辦工完竣之後即予
　　委署其後一班先令在於省城聽候差遣委署旁
　　奉
硃批獨此條所奏未明所云委署者何事再明白奏
　來欽此查浙省海塘前後請發丞倅知縣佐雜共三
　　十一員内丞倅佐雜居多此等人員本属窮苦若
　　令常川在工即不能兼署地方一切薪水資斧未
　　免拮据現在塘工二千二百四十丈分作兩年次
　　第辦理無需多員在工監辦是以(臣/)等原議三十
　　一員分為兩班更换前一班在塘監辦完竣即予
　　委署後一班留省差委遇相當之缺暫行委署輪
　　值赴工監辦時仍行掣回専辦塘務将員缺另委
　　别員署理統俟大工全行告竣之後再照各員應
　　得缺分陸續請補寔缺縁摺内聲叙未明欽奉
硃批垂詢恭摺覆
　奏奏入
上諭曰亦祇可如此
　　乾隆四十六年四月二十六日陳輝祖奏言竊照
　　浙省海塘經大學士公阿桂㑹同(臣/)悉心履勘議
　　從來字號起迤東至食字號止建辦魚鱗石塘二
　　千二百四十丈酌定章程奏䝉
聖鑒查工段以四百丈為一限分作五限半趕辦按日
　　計工每限四個月約來嵗冬間可以全工告竣今初
　　限四百丈工程已於三月初五日諏吉開工第一
　　緊要以底樁為最縁塘身稳固全在根盤結寔所
　　用前面排樁本係比宻築打旁無空隙裏層梅花
　　散樁寸節深打入土之後摏面彼此相間處例須
　　填築碎石并墁灰土俾樁石槽底連成一片庶承
　　重鉅工分外得力而安砌塘身及鈎鋦灌漿等項
　　必須熟諳工程之員認真經理朝夕在工亦能事
　　事如法現委杭州東防同知劉鴈題西防同知清
　　泰台州府同知談官誥山隂縣知縣趙思恭於初
　　限四百丈内各承辦一百丈該員等勤諳妥協續
　　後各限工程均可令一手經理石料一項共需丁
　　順條石二十五萬四千八百丈照原奏與江蘇分
　　半採辦浙東山隂㑹稽二縣出石較旺而由海抵
　　工運道稍難業已分别僱辦船隻可以按數解運
　　浙西徳清武康餘杭三縣由内河運工舟行較便
　　而出石不多就原定採取丈尺均能如數交工其
　　應用船隻分别設法僱辦亦可輪轉無誤江蘇太
　　湖等處條石源源起運相續不絶計兩省到工石
　　料合毎月應用之數俱無虞短絀樁木一項共需
　　三十三萬餘根分派本省金衢嚴三府属承辦依
　　江傍河各就附近購運現俱如限解送足敷工用
　　又仰䝉我
皇上恩施優渥格外賞給商捐銀二十萬兩俾得工用
　　價脚充裕寛展(臣/)已飭司道核明木石匠工轉運
　　各項加添銀數臚列曉示既杜胥役人等暗中侵
　　隐之弊亦令趋事赴工之衆共知
恩賚所加感激奮興是以邇來工所夫匠不招自集採
　　購木石等處無不欣欣鼓舞乘此春和日永踴躍
　　將事儧工亦速即如工所樁夫現足木架四百餘
　　副之用各夫齊力簽打雖遇沙土澀滯每副日有
　　三根若易打之處尚可増多察看近日工料情形
　　漸有端緒原可畫一按照辦理惟是興建大工自
　　當循序漸進固不容過於求速致啟草率之漸然
　　就人力易施之際相機設法似又可乘時量為加
　　緊如第一限初次開槽四百丈打樁完足一面鋪
　　砌條石即一面将二限四百丈接續開槽趂此人
　　夫櫛比打樁其餘各限亦挨次加工庶打樁砌石
　　各無間斷本不求速而自收迅速之效惟到工石
　　料即加緊轉運不比樁木之可以加倍採購一限
　　供兩限之用(臣/)與王亶望及在工道㕔通盤籌議
　　按塘身自底面至結頂用條石十六層及十八層
　　不等酌令将運工條石於已經打樁各段落一律
　　牽匀攤砌底面四五層俟續後運到石料再按層
　　加砌結頂一層先後通融互相濟用則石料不煩
　　另籌而施工可免停待况塘工地土卑濕開槽打
　　樁已後皆係泥水存積得此蟬聨接辦先砌底下
　　數層並可免深槽積水之虞實皆與要工有益(臣/)
　　䝉
皇上天恩畀委重任惟有竭盡駑鈍不時往来工所親
　　加督察務令實料實工在在堅宻整齊以保永逺
　　鞏固仰副
聖主捍衛濱海民生之至意所有塘工現辦情形理合
　　恭摺奏
聞再章家庵地方添築盤頭以挑大溜現逢春汛(臣/)令
　　工員加緊保䕶務期挑分溜勢合併陳明奏入
上諭曰諸凡用心妥協知道了又
諭曰此法甚善自當如此
　
　
　
　
　
　
　
　
　
　
　
欽定南巡盛典卷六十一
欽定四庫全書
欽定南巡盛典卷六十二
　海塘
　　乾隆四十六年閏五月二十一日陳輝祖奏言竊
　　照海塘改建魚鱗石工二千二百四十丈所有起
　　工興築日期及各屬解運木石料物足敷應用各
　　縁由業經(臣/)楊魁於抵工後㑹同(臣/)陳輝祖履㸔
　　恭摺奏
聞兹查塘工初限開槽四百丈安設樁架四百副計排
　　樁梅花樁共六萬根用樁夫五千餘名(臣/)楊魁駐
　　工督率承辦監工各員徃來催䟎夫役人等莫不
　　踴躍赴工奮力硪打毎日釘樁總有一千限以外
　　自三月初五日起工初限四百丈之樁木現在俱
　　已一律簽釘齊全(臣/)陳輝祖不時到工同(臣/)楊魁
　　悉心察看探騐樁底悉皆沙齧堅牢並無浮鬆之處
　　一面將丁順條石逐層鋪砌自二三層至六七層
　　不等其灌漿開縫扣搭鉄鋦務令鈎抿周宻盡合
　　工程做法一面於四月初六七等日飭将二限四
　　百丈多集人夫開槽清底安設樁架如前上𦂳釘
　　樁不致稍有怠玩至木石二料最闗𦂳要前經(臣/)
　　陳輝祖節次飛飭承辦樁木之金華蘭谿等十七
　　縣承辦條石之山隂㑹稽等六縣依限觧運到工
　　應用(臣/)等恐各屬仍有觀望延挨不能照數解工之
　　事當飭布政司國棟㑹同杭嘉湖道盛柱寧紹台
　　道蒋全廸議定規條嚴立限期如有逾限短運挪
　　移規避等情即行掲報嚴㕘不敢心存姑縦(臣/)陳
　　輝祖又思山隂縣之羊山宕産石較旺可以加採
　　因令該道蔣全廸前往該處踏勘酌量添辦條石
　　二萬五千餘丈並即添雇船隻趕運以足砌用江
　　省所辦條石亦據蘇撫(臣/)閔鶚元陸續採辦委員
　　解浙現俱源源而來石質亦堅緻可用是木石二
　　項均屬有盈無絀並無貽悮(臣/)楊魁親厯工所梭
　　織稽查(臣/)陳輝祖亦常川赴工商確催辦務期妥
　　速集事仰慰
皇上宵旰殷懐所有塘工初限四段底樁釘完現在砌
　　石及二限四段開樁釘樁各情形理合恭摺㑹
　奏奏入報
聞
　　乾隆四十六年閏五月初六日阿桂奏言本月二
　　十七日接奉
上諭本年二月間據阿桂奏勘辦石塘工程二千二百
　餘丈務於四十七年冬初完工至老鹽倉一帯樁木
　不能深入其底沙堅硬可知沙齧樁牢力能擎石或
　可一律築砌或應仍循其舊恭候臨幸指示機宜再
　行接續辦理等語昨詢據富勒渾面奏老鹽倉一帯
　仍有可以施工之説即阿桂所奏沙齧樁牢力能擎
　石或可一律砌築之語是其所見亦似謂此段工程
　可以辦理朕思現辦二千餘丈之石塘既於明嵗可
　以完工且屆四十九年南巡之期尚逺此段要工既
　有益於民生即可及時接辦現在阿桂督𠞰逆回到
　京尚需時日着傳諭阿桂即將老鹽倉一帯實在情
　形詳悉具奏欽此查老鹽倉一帯相傳以為難建石
　　塘者俱稱該處沙性澀汕一樁甫下始多扞格繼
　　復動搖不能成立難以下樁砌石臣在工時逐叚
　　簽試除相近老鹽倉立字號至積字號二百餘丈
　　釘樁止入八九尺外其餘一千五百丈安樁一丈
　　八尺用硪夯打至四個半時辰打下一丈四五尺
　　週圍沙土即合壟平樁不能再打(臣/)思此段工程
　　如果活土浮沙自難下樁砌石今樁木打至一丈
　　四五尺不能深入其底沙堅硬可知沙齧樁牢力
　　能擎石即可一律築砌况樁深一丈四五尺亦不
　　能懸髙於水面而外有坦水層層擁䕶更無虞潮
　　汐往来捜刷塘根但工費浩繁勢難同時並舉是
　　以奏請恭候
聖駕臨幸指示機宜再行分年接辦兹奉
諭㫖垂詢以現辦二千餘丈之石塘既於明嵗可以完
　工且屆四十九年南巡之期尚逺此叚要工既有益
　於民生即可及時接辦如果有工費浩繁不能拘定
　開銷成例之處亦不妨據實奏明欽此仰見我
皇上厪念民生不惜多費帑金為濱海閭閻永籌捍衛
　　久長至計(臣/)查此一千五百丈一叚工程可以辦
　　理(臣/)在工時陳輝祖所見亦同至添用帮費現辦
　　二千二百餘丈塘工䝉
恩賞銀二十萬兩外尚有另籌添補若接辦一千五百
　　丈較前雖少七百餘丈但釘樁較難則所需帮費
　　亦約略相等從前因興築無期尚未核算查陳輝
　　祖辦理海塘已屆半年於該處情形較前自必熟
　　悉所有原算二千二百餘丈之帮費或另有樽節
　　妥辦之法亦未可定楊魁以欽差大臣駐工督辦
　　尤應諳習一切事宜相應
勅下楊魁㑹同陳輝祖将此工程應否接辦共應開銷
　　正項若干帮費若干之處熟商妥酌定議
　奏
聞恭候
聖明訓示再行遵辦所有接奉
諭㫖縁由謹恭摺具
　奏奏入報
聞
　　乾隆四十六年七月初三日陳輝祖奏言欽奉
上諭前經降㫖令富綱來京陛見並諭楊魁即赴福建
　署理巡撫事務但計此時楊魁尚未起身着仍留海
　塘工次候朕另有簡用之處楊魁既仍留浙江工次
　富綱此時亦不必來京如楊魁富綱已遵前㫖起程
　接此㫖後即遵照各回本處並諭令陳輝祖知之欽
　此又欽奉
上諭浙省老鹽倉一帯塘工如何接辦並應如何開銷
　正項及帮費之處俟楊魁回至工所後再與陳輝祖
　妥議熟商具奏所有阿桂奏到之摺着先抄寄陳輝
　祖楊魁同㸔等因到(臣/)查海塘興建鉅工乃我
皇上厪念濱海民生永資保衛為萬年經久之計今自
　　來字號迤東至食字號工程二千二百餘丈已分
　　限趕辦而老鹽倉以下工程一千五百丈前因土
　　性澀汕簽樁不能與来字等號各樁深入且工長
　　費大難以同時並舉是以先就現工集料齊夫悉
　　力經理凡闗工務臣俱逐細與楊魁籌酌計核不
　　敢稍有稽延玩忽兹奉
諭㫖於現辦工程完竣後再行次第籌辦令(臣/)與楊魁
　　妥辦熟商具奏查楊魁前奉
上諭暫行署理福建巡撫已於閏五月初二日起程當
　　經具摺奏
聞在案兹奉
㫖仍令各回本處計期此時楊魁將次抵任富綱尚未
　　起程(臣/)現飛咨楊魁富綱遵照将來楊魁回浙自
　　速工程情形離浙未久伊已熟悉臣即将老鹽倉
　　工程並應如何開銷正項及帮費之處另行㑹同
　　詳細查議奏請
聖訓外所有奉到
諭㫖縁由謹恭摺具
　奏奏入報
聞
　　乾隆四十六年七月十九日陳輝祖奏言(臣/)等前
　　於閏五月二十一日接奉
諭㫖前以浙江老鹽倉一帯塘工是否可以及時接辦
　降㫖詢問阿桂兹據覆奏此叚工程一千五百丈可
　以接續辦理前在工時陳輝祖所見亦同至添用帮
　費現辦二千二百餘丈塘工除恩賞銀外尚有另籌
　添補之項若接辦一千五百丈釘樁較難所需帮費
　亦約畧相等請勅下楊魁㑹同陳輝祖將此叚工程
　共應開銷正項若干帮費若干之處熟商妥酌等語
　浙省辦理石塘二千二百餘丈計明嵗冬間始可蕆
　工其老鹽倉一帯塘工若一律築砌自應俟現辦工
　程完竣後再行次第籌辦昨經降㫖令楊魁赴閩省
　暫置撫篆換令富綱来京陛見所有老鹽倉工程如
　何接辦並應如何開銷正項及帮費之處俟楊魁回
　至工所後再與陳輝祖妥議熟籌具奏亦不為遲所
　有阿桂奏到之摺著先抄寄陳輝祖楊魁同㸔並諭
　令阿桂知之欽此(臣/)等查老鹽倉一帯塘工自場字
　　號至因字號共長一千七百丈西接現辦鱗塘之
　　食字號東連老石塘之積字號相傳該處沙性澀
　　汕難以下樁春間(臣/)阿桂(臣/)陳輝祖在工時曽經
　　打樁試探其中一千五百丈下樁一丈四五尺沙
　　齧樁牢俱可改建石塘業經奏䝉
聖鑒在案其相近老鹽倉之立字號至因字號二百丈
　　沙性更覺澀汕是以(臣/)阿桂(臣/)陳輝祖亦以為不
　　能釘樁(臣/)楊魁駐工三月餘與陳輝祖悉心體察
　　並令工員再加簽試一丈八尺之樁儘力硪打竟
　　可打下一丈二三尺不復摇動力能擎石惟每副
　　樁架尚須添用樁夫以期併力速下是老鹽倉迤
　　東一千七百丈之柴工皆可改建石塘已有明騐
　　因思場字號至名字號一千五百丈改築鱗塘而
　　獨立字號至因字號二百丈之柴工恐潮汐徃來
　　冲激究不抵石塘之足資捍禦臣等再四熟籌不
　　如将一千七百丈一律改建石塘為一勞永逸之
　　計兹欽遵
諭㫖親徃該處履勘率領在工各員逐叚試驗簽樁一
　　面即飭總局司道詳議規條核實估計去後旋據
　　該司道禀稱現辦鱗塘二千二百四十丈應用銀
　　九十一萬零今續辦之一千七百丈估需工料銀
　　七十九萬八千八百餘兩較前僅少銀十一萬四
　　千餘兩縁老鹽倉以下各叚釘樁較難且通工一
　　切夫工口食實有難於節省之處兼之木石料物
　　等項需用繁多在在均湏増益實係確核估計並
　　無浮虚(臣/)等查老鹽倉改建工程需銀七十九萬
　　八千餘兩除正項開銷二十八萬五千餘兩外(臣/)
　　等伏讀
聖諭此叚要工既有益於民生即可及時接辦如果有
　工費浩繁不能拘定成例開銷之處亦不妨據實奏
　明欽此仰見我
皇上厪念民依不惜多費帑金為瀕海生民永籌樂利
　　之至意合無仰懇
聖恩於正項之外再賞給二十萬兩在浙江省本年奉
㫖賞給地方公用項下動支報銷其餘不敷銀三十餘
　　萬兩(臣/)陳輝祖另籌欵項以濟工需應請照(臣/)陳
　　輝祖㑹同大學士公阿桂具
　奏現辦塘工貼費一體毋庸造冊報銷仍隨時
　奏
聞並嚴飭承辦各員加意稽查務使料實工堅實用實
　　銷以杜浮冒情弊此次工程費用浩大勢難同時
　　並舉應俟現辦之二千二百丈之工全行完竣再行
　　奏
聞擇吉興工趕𦂳接辦庶免顧此失彼之虞再需用條
　　石十九萬三千三百餘丈應請與江蘇各半分辦
　　照例解價咨明採鑿濟運至本省應辦之石仍照
　　舊飭令湖州紹興二屬有宕各縣分别派辦其樁
　　木一項需用二十五萬五千根仍耑令浙東金衢
　　嚴三府屬採辦除(臣/)陳輝祖先期知㑹江蘇撫(臣/)
　　及扎飭浙省各屬一體預為籌辦外所有(臣/)等㑹
　　議老鹽倉續辦塘工事宜各縁由謹據實覆
　奏再尖山塔山之間舊有石壩應欽遵乾隆二十七
　　年
上諭如沙漲漸逺即改築條石壩工俾屹然成砥柱之
　勢等因欽此現因塘外漲沙消長靡定容(臣/)陳輝祖
　　察㸔於可辦時即請
㫖一律建築魚鱗石塘以永資鞏固合並陳明
　奏入報
聞
　　乾隆四十六年九月十八日陳輝祖奏言竊照海
　　塘改建魚麟石工初限砌石及二限開槽釘樁各
　　情形經臣於五月二十日㑹同楊魁恭摺具
　奏
聞在案兹查初限四百丈砌至五月二十五日已有八
　　層二限四百丈釘樁於五月二十四日完竣至六
　　月初七日已砌石六層三限四百丈即於五月二
　　十五日起安設樁架四百餘副齊力簽打至六月
　　初十日完竣七月初五日已砌石四層四限四百
　　丈於六月十一日起至二十六日止已釘樁四萬
　　三千一百餘根查每限四百丈釘樁六萬根初二
　　三限及四限工叚通計釘過樁木二十二萬三千
　　一　百餘根砌過條石五萬九千三百七十餘丈樁
　　俱寸節入土沙齧深牢石俱周宻鈎抿層層結實
　　六月下旬天氣炎暑多有感冐暑邪時值農工正
　　忙難以多集人夫嗣又因槽内風潮潑湧俱有蓄
　　水須車戽涸出方可簽樁不得不暫時停工以示
　　體恤今自七月以來日漸凉爽已扵十六日開工
　　所有四限第四叚釘樁指日即可完竣現令匠作
　　先将五限開槽以便蟬聨接辦伏查原定章程自
　　底面至結頂用條石十六層及十八層不等經(臣/)
　　先行奏明在案今逐叚量驗通工只湏砌石十七
　　層已與搶脩石塘齊平屹如山立似可測準一律
　　辦理惟六月初旬雨澤稀少河道淺涸始則減裝
　　剥運繼則日漸難行江南石料及夲省湖州府屬
　　各縣運石船隻俱由大麻港滙入施賀兩壩交卸
　　而壩内河底首尾髙扵外河並無來源水平即通
　　遇旱便涸其中淺阻難以轉運者自壩抵工計程
　　十六里僅止一尺内外之水七月以來雖間日得
　　雨已有七次内二十四五兩日大雨連綿不絶田
　　水滿足不虞缺乏而大河之水長不盈尺以致貫
　　注未能深通其紹興府屬各縣石船由海由江至
　　工者出羊大二山自小河運至長山壩宋家漊盤
　　壩交缷内河亦未通流此二處運到石塊隨路堆
　　積水口候運查核情形現需尅日深通不能坐待
　　遲悮且更防冬令水涸(臣/)當飭仁邑將施賀两壩以
　　外之十六里逐段探量分派十州縣勒限十日一
　　律挖深三尺需用夫工銀兩先為籌辦給發毋庸
　　動支俟河道計日挑通即行多雇舡隻挽運各處
　　石料到工接續趕砌至現在各山宕匠仍令逐日
　　採取不得短少一面查明在工運存石料先為按
　　層鋪砌不敢稍有怠忽至承辦樁木之金華蘭谿
　　等十七縣承辦條石之山隂㑹稽等六縣逐日按
　　叚查核比較尚無短少倘有遲悮立即嚴㕘不敢
　　稍有寛縦(臣/)常赴工所稽查務期迅速蕆事以仰
　　副我
皇上懐保小民鞏固萬年之至意所有塘工初二三限
　　砌石層數及四限釘樁将竣先將五限開槽各情
　　形恭摺奏
聞再六月十八九兩日風潮狂猛石工之外一帯柴塘
　　間叚低矬并東塘石工尖山石壩俱裂縫蹲矬潑
　　卸之處誠如
聖諭亟宜趕集料物加𦂳鑲築搶䕶以期迅速完固(臣/)
　　於查勘風潮情形時因需料甚多即飭藩司國
　　棟海防道盛住估計購運交工隨到隨辦一面飭
　　令迅速督催運工接辦其石塘裂縫蹲矬并石壩
　　潑卸處所同時集料星夜趕𦂳補修務令完固結
　　實尅期完竣合並陳明奏入
上諭曰好勉為之
　　乾隆四十六年十一月初六日陳輝祖奏言竊照
　　現辦鱗塘二千二百四十丈每限四百丈分作五
　　限半辦理令布政使㑹同杭嘉湖寧紹台二道督
　　率在工各員協令妥議趕辦並隨帯南河營員田
　　宏謨留工委用經(臣/)㑹同大學士阿桂恭摺
　奏明在案今初限已砌石八層二三兩限均砌六層
　　四限亦砌石五層所有五限半工程併入五限辦
　　理工長六百四十丈一律開槽截至本月十五日
　　止已釘樁四萬有餘按日按工計算十月底可以
　　釘完即應及時鋪砌條石以免泥沙灌浸其初二
　　三四等限亦須通共按程加砌計来年春夏之交
　　即可趕𦂳完竣而續估之老鹽倉迤東各工現已
　　議定規條來年亦可蟬聫接辦(臣/)扵海塘工程本
　　不諳練惟恪遵
聖明訓示兢協凛承一載以来所有轉輸木石其材質
　　之美惡料物之短長收放之遲速督率杭嘉湖道
　　盛住隨時查察設法調劑至一切工作自開槽打
　　樁以迄砌石灌漿層次鱗接鈎連其間巡察稍疎
　　即虞工程草率偷減道員有董率督察之責必得
　　親身經厯方能稽查周察庶無誤卯該道盛住開
　　工及今㑹同藩司國棟諸事悉心商禀勇往奮勉
　　洵稱能事惟是海防事務本繁所轄東西兩塘柴
　　石各工嵗有修防既湏料理而鱗塘原估工程先
　　後匀砌頭緒紛繁工作備舉且段落綿長一日之
　　内該道不能周遭閲厯必得加派道員按照章程
　　分司其事是以(臣/)於寧紹台道出缺時奏懇
聖恩簡放熟諳人員協辦仰䝉
皇上特用印憲曽來浙自可與盛住相濟協籌商辦工
　　務但計該道抵任後即應接手查原辦鱗塘並接
　　築老鹽倉一帯工段甚長徃來查催仍恐未能首
　　尾兼顧似應再為添員分辦則集事儹工自歸迅
　　速查有糧道周克開才具幹練(臣/)於前署兩江總
　　督時見其辦事勤明與之議論工程亦心有成竹
　　該道糧儲本任事亦不繁若派令一體辦理塘工
　　即可将明嵗接續之老鹽倉分辦印憲曽到時再
　　為酌量派用如此則責成専而耳目較宻又可共
　　相資助而(臣/)亦得收指臂之效除將新舊工叚匀
　　派檄飭該道遵遵照辦理外合将𣲖委縁由恭摺
　　奏
聞再查樁木一項原派金衢嚴三府屬領銀購買尅期
　　交竣但各屬逺近不一且均有地方公事誠恐有
　　顧此失彼之虞查有候補同知方體泰雖尚未得
　　缺而在工効力已及一年(臣/)派令工所總查收放
　　木石諸務甚為奮勉兹將續辦老鹽倉工叚樁木
　　委令方體泰専辦買運交工該員頗知工程𦂳要
　　自不虞其遲緩至留辦鹽塘之江南逰擊田宏謨
　　於一切料物工程亦尚熟悉方體泰遇有稽查各
　　項事件令其協同田宏謨酌詢查辦倘有遲悮立
　　即揭㕘不敢稍有寛容合並陳明奏入
上諭部知之
欽定四庫全書
欽定南巡盛典卷六十三
　海塘
　　乾隆四十七年五月初二日陳輝祖奏言竊照浙
　　省現辦鱗塘二千二百四十丈經(臣/)
　奏明以四百丈為一限分作五限半辦理每限派委
　　同知等官四員各承辦一百丈按開槽釘樁砌石
　　程式原係層次相承請於初限辦至砌石時即將
　　下限接續開槽遞進挨次蟬聨而下俾夫工不致
　　間斷又以石料係陸續採運到工酌量就各段落
　　一律牽匀先為攤砌四五層俟有續運石料再按
　　層加砌結頂以期工無停待已奉
硃批欽遵督飭趕辦並將初限至五限半按工計日原
　　應至本年冬間完竣若加𦂳趕辦擬於春夏之交
　　蕆事繼此工作更易接辦亦經節次奏
聞兹查各限條石自去冬迄春均經砌至六層一律齊
　　平其應辦新工一千七百丈本可照依原奏辦法
　　於二月間即行接續開工惟是通工叚落綿長新
　　工一經開工二限之開槽下樁即接初限砌石之
　　後又有原工各限十一層應行加砌之鱗石若一
　　併通匀攤砌不特在工夫匠不能多為添集即徃
　　返稽察照料亦慮鞭長莫及查各處所辦鱗石自
　　上年來宕工因係入山生手不能多雇江海運期
　　無定再四設法添工添運今春来石料已陸續運
　　集工次適屆天氣睛和之際催辦之石源源而至
　　核計五月内石料俱可全數到齊似應於原辦各
　　工乗此逐段加髙庶目前多得一層砌築即此後
　　少省一層工作然後一面接開新工則人夫物力
　　均可逐漸節有餘以致力於續辦之工即督催亦
　　較易為力經(臣/)與司道親往督令趕辦今於三月
　　二十日初限四百丈已砌足十六層二限亦已砌
　　至七八層鉅工屹立如山洵足永資捍衛鄉民聚
　　觀之際亦無不踴躍歡呼同聲感頌自此按叚接
　　續増髙約七八月間俱可砌足十六層其墁頂一
　　層須揀選寛厚長大條石在工所鏨鑿光浄隨時
　　鋪葢約秋冬之間亦可一律全竣若物料到工應
　　手仍可早得完畢此時一切俱已辦有頭緒新工
　　自當即行開工以便逐漸布置隨時加添工作(臣/)
　　即擇吉於三月二十四日開工酌請分作三限辦
　　理初限二限各五百丈三限七百丈查原辦同知
　　劉雁題等四員皆係諳練熟手應仍委該員等並
　　添委明晰工程之署嘉興府通判張力行共五員
　　初限二限各承辦一百丈三限各承辦一百四十
　　丈凡按限挨次開槽釘樁砌石各事宜悉已逐一
　　酌定章程妥速辦理其應需石料(臣/)公同司道通
　　盤核計另行覓得山宕加工添採並咨明江蘇撫
　　(臣/)閔鶚元照分半採辦之石每月於運工一萬丈
　　外再加運二千五百丈以速要工應需樁木前因
　　浙省各屬採購維艱經(臣/)
　奏明専委同知方體泰勒限承辦兹據面禀已在江
　　廣各處採辦得樁木八萬餘根均可接續運工濟
　　用至辦工辦料各員如有怠玩因循遲悮者即按
　　其情節之重輕分别記過劾㕘以示懲戒第恐各
　　員以記過非比劾㕘視為無足重輕(臣/)酌請將記
　　過各員先行咨部如記過之後實有能奮勉効力
　　無悮工作補贖前愆者咨部注銷記過至二次者
　　飭令離任聽候議處再前項工程自開槽釘樁以
　　迄加砌灌漿層次鱗接鈎連其間頭緒紛繁倘或
　　稽察稍踈即虞偷減滋弊前經(臣/)
　奏請派委道員周克開印憲曽公同該管之杭嘉湖
　　道盛住劃分三叚協力督辦俾稽察較為周宻但
　　今該道盛住已陞任藩司應另行派員接辦查有
　　金衢嚴道徳克進布辦事實心與之議論工程亦
　　頗為明晰並請飭委該道協同周克開印憲曽分
　　段辦理至江南逰擊田宏謨自留辦海塘以來於
　　一切催料儧工等事俱能實力妥辦今應仍令接
　　續辦理以禆要工(臣/)仍隨時往來工所親加督察
　　務祈在在工堅料實永逺鞏固以仰副
聖主保衛邉海民生之至意所有現辦鱗塘工程情形
　　(臣/)謹恭摺具
　奏奏入報
聞
　　乾隆四十七年八月二十一日陳輝祖奏言竊照
　　浙省海塘前經大學士(臣/)阿桂㑹同(臣/)遵
㫖勘定自來字號起迤東至食字號止建築魚鱗石塘
　　二千二百四十丈以四百丈為一限分作五限半
　　辦理已将籌辦樁石各事宜暨開槽簽砌蟬聨趕
　　辦各情形並測量舊工地勢砌石十七層即一律
　　齊平縁　節經(臣/)具摺
　奏明惟是各處所辦條石上年因宕工多係入山生
　　手未能多採秋冬江海運期亦復無定經(臣/)再四
　　設法添工添採添運自今春以來上𦂳催促始得
　　應手加砌(臣/)即約計原
　奏本年冬間完工之限擬趕𦂳先砌完十六層再為
　　鋪葢墁頂亦經聲明
　奏報嗣經(臣/)不時往來工所巡視催查而在工督辦
　　之布政司盛住等皆認真稽察董率晨夕罔懈分
　　委承辦之同知清泰等亦皆實心實力勇往鼓勵
　　其在局在工之同知方體泰等及司事各員内奮
　　勉出力者多人俱隨時按叚趕辦已於六月二十
　　六日通工二千二百四十丈一律砌完十六層(臣/)
　　復親臨勘騐但見鉅工屹立濱海蒼黎咸歌
帝力臣身任其役不勝踴躍懽忭之至其墁頂一層(臣/)
　　現擬於各塿埧運到條石内照估定葢面頂石丈
　　尺挑採每行止用整石一塊俾無接湊参差㾗跡
　　飭令工員加意監視鏨鑿六面光浄隨時墁砌以
　　期永資鞏固似可不必拘以程限所有原辦鱗塘
　　加砌條石完工日期相應恭摺
　奏報再查續辦鱗塘一千七百丈内初限五百丈亦
　　於六月二十四日開槽釘樁將次完竣各叚内間
　　有土性帶澀極力簽打較前多逾數時迨打深一
　　丈四五尺即沙齧堅牢不能再下㸔來實屬穏固
　　足資擎載臣并令該司道即按照字號丈尺登載
　　册檔葢印存案另立號石亦鑿注明白以備查考
　　一面催督各宕加𦂳採運石料尅期鋪砌並令於
　　二限接續開槽釘樁蟬聨趕辦合並陳明奏入
上諭部知之
　　乾隆四十七年九月二十五日陳輝祖奏言乾隆
　　四十七年七月十八日欽奉
上諭本日據閔鶚元奏分辦浙江海塘料石情形一摺
　内稱初次所辦條石十三萬六千餘丈業經全數起
　運赴浙其接辦之九萬六千六百餘丈勒限䟎運　扣
　至明年三四月間可以一律辦完運竣等語該省所
　辦塘工料物源源接濟陳輝祖自當督率工員趕𦂳
　辦理但未知此時所辦工程究有㡬分約計於何時
　可以完竣著傳諭該督令其確核工叚按日計算據
　實奏聞再從前節次所撥銀兩俱留為海塘之用将
　来工程告竣時是否足敷應用並著該督詳晰確查
　開具簡明清單一併覆奏將此由四百里諭令知之
　　欽此(臣/)伏查浙省海塘仰䝉我
皇上不惜多費
　帑金一律改建魚鱗石塘以為沿海民生永籌樂利
恩甚渥典甚鉅也(臣/)扵塘工雖素未諳練而重荷
聖明之委任更䝉
指訓之周詳俾得勉竭駑駘遵例辦理計原估鱗工二
　　千二百四十丈自上年三月初四日開工以來隨
　　時公同司道將籌辦樁石料物暨開槽簽砌蟬聨
　　接辦各事宜親身督率工員按限加𦂳趕辦已於
　　本年六月二十六日通工一律砌石十六層工程
　　㡬及十分業經(臣/)具摺
　奏報並聲明墁頂一層因現有續辦工程擬於運到
　　條石内挑選整石六面鏨鑿光浄隨時墁砌以期
　　永資鞏固至續估之一千七百丈分作三限辦理
　　自三月二十四日開工後初限五百丈於六月内
　　釘完底樁現已砌石四層并將二限接續開槽釘
　　樁約八月中旬亦可釘完隨即接釘三限底樁統
　　計十月中旬均可簽釘完全其加砌條石現於三
　　限釘樁時即砌初限之石三限釘樁時即砌初二
　　兩限之石毋使匠作稍有間斷並嚴督工員添匠
　　加工併力合作如石料得以湊手應用不致停工
　　待料則按日程功約計嵗底春初通工即可砌完
　　十六層其墁頂一層於明嵗二三月間亦可鋪砌
　　全竣今浙省應辦條石臣現飭紹興等府按月如
　　數加𦂳趕採無許遲缺果有風雨稽延等故皆可
　　按時而計不得藉詞遷諉而江省分辦之九萬六
　　千六百餘丈撫(臣/)閔鶚元既稱明年三四月間始
　　得辦完運竣則自江省陸續運至浙省工所陸續
　　趕砌即須待七八月間通工始得全完再原估鱗
　　工二千二百四十丈計需例估工料暨
恩賞加貼共銀五十九萬五千九百八兩零續估鱗工
　　一千七百丈計需例估工料暨
恩賞加貼共銀四十二萬六千九百二十八兩零二共
　　應需銀一百二萬一千八百三十七兩零前經
　題撥
恩賞并賠繳查抄各項奉
㫖留為塘工應用共銀一百四十二萬一千八百六十
　　二兩零除撥給原估續估工料銀兩外尚多餘銀
　　三十九萬九千二十五兩零(臣/)謹遵
㫖詳晰查明恭摺
　奏覆並分别開列清單敬呈
御覽奏入報
聞
　　乾隆四十八年八月二十四日閩浙總督富勒渾
　　浙江巡撫福崧奏言竊照浙江為濵海要區全藉
　　塘工保障仰䝉我
皇上念切民生時勤
宵旰凡有益於修防無不上勞
睿慮籌畫周詳海隅蒼生固已咸登樂利復
念章家庵至老鹽倉一帯僅頼一綫柴塘捍禦全海潮
　　汐形勢單薄
特頒恩㫖
指示機宜不惜多費帑金一律改建魚鱗石塘為萬年
　　經久之計
天恩浩蕩億兆䝉庥查原辦續辦之魚鱗石工共三千
　　九百四十丈(臣/)等到任後原辦之鱗工二千二百
　　四十丈面石尚未砌竣續辦之鱗工一千七百丈
　　正在興築節經往來工次親加查勘並督率布政
　　使盛住海防道周克開寧紹台道印憲曽金衢嚴
　　道徳克進布及派委承辦各工員等詳慎稽查實
　　力辦理間有打樁未宻灌漿不到安砌未妥之處
　　隨時拆修照估改建不敢稍任偷减並將所辦工
　　程於沙水情形摺内按月
　奏報兹於七月二十四日面石俱已砌竣通工一律
　　全完(臣/)等復同司道各員前往該處詳加覆勘均
　　屬如法砌築整齊堅實洵為金堤鞏固屹若崇墉
　　紳士軍民莫不同聲感頌仰戴
皇仁自此億萬年安瀾永慶(臣/)等不勝踴躍歡忭之至
　　除督飭防汎員弁加謹巡查恭候明春
聖駕巡幸
親臨閲視一面飭司將用過工料價銀按照原
　奏分别造冊(臣/)等詳加察核
　題銷具
　奏外所有原辦續辦魚鱗石工全行完竣縁由恭摺
　　奏
聞奏入報
聞
　　乾隆四十八年十一月初六日富勒渾福崧奏言
　　乾隆四十八年九月初九日奉
上諭從前盛住来京陛見時面詢海塘石工情形據稱
　老鹽倉一帯因沙性澀汕不能釘樁彼時在工籌辦
　曽有一老兵言及該工下樁必湏衆樁合力同時齊
　下方能堅實不致已釘復起後如其法試釘樁木果
　有成效及訪查其人無可踪跡似有神助等語現在老
　老鹽倉石塘已一律改築完竣其所稱老兵㸃指之
　處是否實有其事富勒渾等即未經眼見不能深悉
　而盛住係在工目覩之人及從前道府丞倅兵弁夫
　役人等見此神靈助佑必羣相驚異𫝊述不忘如詢
　其事屬寔則係神祗効靈如分水龍王廟之白老人
　故事或於該處建祠以答靈貺亦為捍衞民生祀典
　所應得也著傳諭富勒渾等詢問盛住並詳加採訪
　此事究屬有無據實覆奏欽此(臣/)富勒渾於二十四
　　日旋省當即㑹同(臣/)福崧面詢藩司盛住據稱前
　　在工所督辦鱗塘見樁夫先用大竹探試俟扞定
　　沙􁨀再下樁木加以夯築入土甚易更復堅固隨
　　詢問工員僉稱開工之始沙性澀汕多有已釘復
　　起難以下樁時有老人指㸃以竹探試之法用之
　　果有成效通工一體照辦及跟查其人已無踪跡
　　衆皆傳為神助本司雖未目覩而詢訪屬寔因於
陛見時奏
聞隨行據杭嘉湖道周克開等禀覆無異(臣/)等復又悉
　　心採訪並傳海塘已久弁兵查問衆合僉同至衆
　　樁齊下之説實因梅花樁木係五木攢作一處雖
　　下樁原有先後而將與槽平之際沙土澀滯五樁
　　不無参差必湏一齊夯硪使樁悉平俱各堅𦂳方
　　能補砌石塊是以有衆樁合力同時齊下之語伏
　　思老鹽倉一帯建築鱗工仰䝉
皇上念切民依不惜
　重帑為瀕海羣黎興萬年之利金堤屹峙迅速告成
　　實由
聖主宵旰勤求精神感格是以
上蒼黙佑百神効靈指示機宜鉅工得以早竣自應欽
　　遵
諭㫖昭報明禋查老鹽倉本有潮神廟(臣/)等現在勘修
　　合無仰懇
天恩賜製
宸章紀其靈異
頒給(臣/)等敬勒貞珉建亭樹立廟右仍即潔涓致祭以
　　答靈貺謹恭摺具奏
　奏奏入報
聞
欽定四庫全書
欽定南巡盛典卷六十四
　海防




　
　
　
　
　
　
　
　
　　海塘總圖
　　浙東西十一郡杭嘉寧紹温台六府皆臨大海温
　　台山多土結所有海塘之處間多碶閘斗門蓄洩
　　之利多冲決之患少故厯來修築之事較省於他
　　郡杭嘉寧紹四府江水順流海潮逆上加以回溜
　　汕刷一日兩次非巨石長樁宻排深砌不足以資
　　捍禦然寧紹塘外沙塗近者二三里逺者或數十
　　里非遇異常之湧漲潮不輕至塘根惟杭嘉二郡
　　　海水直逼塘下又與湖州及江南之蘇松常各府
　　　壤地相接是以防海工程北岸要於南岸按北岸
　　　海塘自錢塘縣之江塘起至江南金山界止袤延
　　　三百餘里跨連錢塘仁和海寧海鹽平湖五縣然
　　　省城以西乍浦以東皆倚山作隄土石相間向來
　　　稱為平穏自乍浦諸山突出海口南與鹽邑之秦
　　　駐山兩峯遥對山趾角張潮既入套不得舒展至
　　　尖山一束激起潮頭活土浮沙難施樁橛所以仁
　　　寧二邑之地在在皆屬險要全恃一線塘工為之
　　　捍衛塘工有土有柴有石石塘亦有二等自潮走
　　　北大亹以來嵗修搶築殆無虚日
世宗憲皇帝特簡重臣相度形勢改建魚鱗大石塘一百
　　　餘里新添土備塘一萬四千餘丈築石壩以挑溜
　　　開引河以分流大工漸舉
　皇上御極以來一切工程次第告竣金堤屹若崇墉乾
　　　隆二十四五年間海潮漸有北趨之勢壬午乙酉
聖駕親臨咨度疆吏恪遵
謨訓隨時查勘章家菴至老鹽倉一帯加謹修防西塘
　　自章家菴至老鹽倉舊以活沙不能受樁僅築塘
　　庚子
翠華五幸以柴塘長至四千二百餘丈未必盡係活沙
特命大臣勘估将可以改建石工之處一律興築魚鱗
　　石塘其鎮海塔東字號至陳文港等處為海寧全
　　城保障亦均改建除章家菴天字號起西至范家
　　埠寒字號止因迎溜頂冲先行搶築石塘五百丈外
　　復自来字號起迤東至食字號止建鱗塘二千二
　　百四十丈自場字號起迤東至因字號止建鱗塘
　　一千七百丈甲辰再
蒞復
命范公塘一帯一律改建石工扵是浙江海塘西起省
　　城東盡尖山遂無一寸土塘現已化險為平安瀾
　　永慶謹将全塘形勢繪圖綴説恭列簡端

　
　
　
　
　
　
　
　
　　尖山石壩圖
　　海寧州之東南有尖山其西有塔山相距二百餘
　　丈為海潮入江門户雍正十一年内大臣海望等
　　奏請於兩山間壘石為壩使江水海潮挑向外行
　　於是先築雞嘴浮壩以挑水勢繼用竹簍装石挨
　　磡推墊計築起一百餘丈而波濤洶湧厯二年而
　　不能合龍十三年大學士兼督臣稽曽筠奏請停
　　止至乾隆四年巡撫盧焯復請接築其時䕶沙已
　　漲前測量中流深十二三丈至是最深不過一丈
　　九尺隨接續堵建築成二百丈鑄銕牛四座以鎮
　　之自此掣溜南趨北岸塘堤無濤頭冲突之患者
　　垂二十年寔賴此灞為之障蔽二十五年巡撫莊
　　有恭以壩根䕶沙漸有坍缷請用長方竹簍裝填
　　塊石𦂳貼壩身三層叠砌工長一百餘丈用以攩
　　浪䕶根二十七年
皇上親至尖山
聖諭以其横截海中直逼大溜為海塘扼要闗鍵特
勅加意修防相時改建條石壩工俾屹然成砥柱之勢
　　命插立標記以騐漲沙尺寸三十年再
幸尖山閲視量騐竹簍漲沙比較二十七年情形續有
　　増長
諭巡撫熊學鵬照新定標記辦理按月勘騐隨時修補
　　兩月一次繪圖奏報四十五年總督三寳奏塔山
　　口従前起有中沙一道計二千五百餘丈今春水
　　稍旺逐漸刷低八百餘丈嗣大學士公阿桂奉
命查勘奏尖山至塔山石壩内外自四十六年正月下
　　句以來均有新漲嫩沙而壩外約更寛里許至六
　　月中因風潮狂猛尖山石壩致有裂縫蹲矬潑缷
　　之處總督陳輝祖奉
諭趕集料物加𦂳鑲築搶䕶並遵前奉
諭㫖如漲沙漸逺即改建條石壩工俾益鞏固無虞

　
　
　
　
　
　
　
　
　　　魚鱗石塘圖
　　　海寧州治濱臨大海早潮晚汐横齧斜捜全藉一線
　　　塘堤以資捍禦從前石工皆外用條石包裹内用
　　　塊石堆填屢有潑缷康熙五十九年巡撫朱軾於
　　　普兒兠地方創建大石塘五百丈工堅料寔足以
　　　捍禦頂冲
世宗憲皇帝軫念海疆特令全塘一律改建魚鱗大石為
　　　一勞永逸之計
皇上御宇復
命閣臣綜理經畫為濱海生民計安久逺遂先築遶城
　　大石塘五百餘丈次建東西兩防大石塘五千九
　　百三十丈又扵緩修工内次第改建連前巡撫朱
　　軾所築共七千四百餘丈其建築之法先測量地
　　勢髙下自十六層至十八層不等髙一丈六七八
　　尺不等底寛一丈二尺頂寛四尺五寸為凖逐層
　　收分陂陀斜下塘脚密釘馬牙樁四路間釘梅花
　　樁七路用三和土堅築每層用厚一尺寛一尺二
　　寸之大石條丁順間砌参差壓縫自九層以下外
　　砌坦水保䕶九層以上至頂間層鑿成槽筍扣嵌
　　錠鋦聨合牽制難於動搖石之接縫處用米汁油
　　灰灌抿俾免渗漏其塘後身又加帮附塘土戧髙
　　過塘面三尺寛三四丈不等全塘以梁周興嗣千
　　字文編號每二十丈為一字號自仁和章家菴天
　　字號起至海寧尖山脚颻字號止共七百一十八
　　號而老鹽倉改建鱗塘長至四千二百餘丈保衞
　　民生永資利頼所有塘工正面形勢及排樁附戧
　　各式另圖如右又舊建鱗塘就地勢之髙卑定層
　　數之多少今
　奏明統以十七層為率一律完整

　
　
　
　
　
　
　
　
　　條石坦水圖
　　浙江海潮隨地異勢澉浦以東潮水暗長自尖山
　　激起濤頭斜捜横齧潮退之時江流又順勢汕刷
　　是以海寧一帯既重塘身又重塘脚此坦水之制
　　實為䕶塘第一善策也但従前或用木櫃填築或
　　用塊石鋪砌雖多至數層終易潑缷乾隆二年大
　　學士兼總督嵇曽筠建築魚鱗大石塘奏請改建
　　條石坦水遂於遶城五百五丈二尺外鋪砌二層
　　裡髙外低斜披而下面用條石鑲葢底用塊石墊
　　髙每層計寛一丈二尺石口各釘排樁二路闗攔
　　八年大石塘工竣議請一律鋪砌㑹以塘外沙漲
　　停止二十四年潮溜仍趨北大亹石塘根脚尤資
　　擁䕶巡撫莊有恭遵
㫖於普兒兠大石塘四百六十丈外俱増築條塊石坦
　　水又修補東西兩塘舊坦水并陸續改念里亭白
　　牆門陳文港秧田廟等處草盤頭為坦水二十八
　　年巡撫熊學鵬奏請小文前魚鱗石塘外建築坦
　　水十六丈又戴家橋汛念里亭汛内有未建坦水
　　者六段請一律添建二層以䕶塘脚二十九年又
　　勘得海寧近城地面勢尤頂冲請於原築二層之
　　外添建一層工長六十餘丈三十年
皇上親臨相度以遶城石塘五百三十餘丈寔為全城
　　保障而塘下坦水尤所以捍衛塘身上年加建三
　　層止有六十餘丈殊未全備降
㫖将應建之四百六十餘丈一例普築三層石坦既以
　　捍蔽塘根復可保䕶城郭四十五年復奉
恩㫖将老鹽倉等地一律改建魚鱗大石塘經大學士
　　公阿桂等議現築之石塘擬離柴塘土戧二三丈
　　酌量坦水地步俟全工告竣後酌地形之髙卑水
　　勢之平險再建坦水及木櫃竹簍等俾塘根得資
　　擁䕶

　
　
　
　
　
　
　
　
　　章家菴柴盤頭圖
　　柴盤頭即挑水壩突出海中形如半月盖其處塘
　　堤原屬平穏忽因對岸漲有新沙或海中沙潬隂
　　積水勢直冲平即成險故築此以挑溜其式下捆
　　埽牛鋪底或以竹簍盛石為脚周圍宻釘排樁加
　　鑲柴土又用磈石貼樁填砌以固根基按丈簽釘底
　　面腰樁各二根再扵頂上用雲梯蜻蜓架釘長樁
　　深貫其底形制大小不等有髙至三四丈外圍三
　　四十丈直長一二十丈者自潮走北大亹後隨時
　　建築自西至東計有普兒兠馬牧港戴家石橋秧
　　田廟賣魚橋小文前鄭九臯門前白牆門陳文港
　　念里亭共十座乾隆四年巡撫盧焯復以塘外漲
　　沙漸逺無溜可挑請俱改建石塘奉
㫖准行二十四年潮勢又直逼塘下巡撫莊有恭奏請
　　興復陳文港念里亭盤頭二座以挑急溜嗣後秧
　　田廟白牆門曹将軍殿普兒兠馬牧港韓家池凡
　　值頂冲之處又經陸續添設自二十七年至三十
　　年以後因各工次第改建坦水止存普兒兠馬牧
　　港曹将軍殿韓家池四座四十六年大學士公阿
　　桂查勘塘工以水勢北趨仁和之章家菴頂衝險
　　要欽遵
諭旨於其地添築盤頭自後溜勢漸離塘根搶築塘工
　　可期平穏

　
　
　
　
　
　
　
　
　　范公塘石工圖
　　仁和范公堤外頭圍沙塗挺入江心江流南行向
　　北直刷章家菴其地遂成頂衝前議開濬引河使
　　江水東行頗為順軌
皇上六巡浙江復以范公堤本係土塘不如石工堅固
　　因
命一律改建石塘使省城永資鞏䕶
　欽定四庫全書
　欽定南廵盛典卷六十五
　　祀典
　　　(臣/)等謹案治神人和上下莫重乎祀典五禮吉居
　　　其一八政祀列於三王者所由合隂陽微顯以懋
　　　三靈叶賛之治也其在廵守之年則方望之事無
　　　所不通虞五年一廵守舜典著之曰柴望秩於山
　　　川周十二年一廵守周頌歌之曰懐柔百神及河
　　　喬嶽允猶翕河是也他若戴記所言法施於民則
　　　祀之以勞定國則祀之能禦大災能捍大患則祀
　　　之凡諸應祭法者要皆有舉而莫廢可知矣我
　皇上至諴感神格於上下宥宻孚顒固有黙通於盥薦
　　　之先者而尤以勤民為昭事之本於是
　法
天行健稽古省方求瘼圖寜孜孜焉五十餘年如一日用
　　　能位天地育萬物時和年豊百福輳至八蜡咸通
　　　由是豫順以動
　六廵於南覲民展義而諏吉
　啟鑾必在上辛
祈榖禮成之後逮
　屬車至止肇禋肆祀咸秩孔殷若
　前代帝王若
　先師
　先聖以及嶽瀆之祠羣小祀之舉或
　親詣将事或
　分命祠官薦潔告嘉儀文燦偹其諸所謂先成民而後
　　　致力於神者歟而實則秩祀之禮正以勤民牲帛
　　　所呈豊融盻蠁書云至治馨香感於神明又曰山
　　　川鬼神以莫不寜方今萬靈受職百榖時熟清宴
　　　式昭和甘協應如響荅焉信哉乎享於克誠祭必
　　　受福
　一人有慶兆民賴之矣謹錄祀典第六
　欽定南廵盛典卷六十五
　　祀典
　　　乾隆十六年三月初十日
　上諭内閣曰朕時廵至杭州
　禹陵在望緬惟平成之徳萬世永賴
皇祖聖祖仁皇帝曾親祀焉爰東渡浙江陟㑹稽式遵
皇祖舊典躬薦馨於宇下厥有姒氏子姓世居陵側應世
　　　子八品官奉祀該督撫擇其有品行者一人充之
　　　以昭崇徳報功至意
　　　乾隆十六年三月二十七日
　上諭内閣曰朕省方問俗廵幸江寜鍾山之麓明太祖
　　陵在焉
皇祖聖祖仁皇帝南廵時念其為一代創業之君
鑾輿屢詣曠典光昭朕於駐蹕詰朝即命駕前徃躬申奠謁
　　念本朝受命以來百有餘年勝國故陵寝殿依然松
　　楸無恙皆我
祖宗盛徳保全之所致也令該督撫飭地方官加意保䕶
　　其附近陵地毋許樵牧徃來致滋踐踏並曉諭各陵
　　户知之
　　　乾隆二十二年二月初五日
　上諭内閣曰原任大學士内大臣髙斌前任河道總督
　　時頗著勞績即如毛城舖所以分洩黄流設立徐州
　　水誌至七尺方開人不用其法遂致黄弱沙淤隠貽
　　河患其於黄河两岸汕刷支河毎嵗冬季必督率㕔
　　汎實力填築近年司工踈忽因有孫家集奪溜之事
　　至三滚壩洪湖盛漲髙斌堅持堵閉是以數年之間
　　下游州縣屢獲豊收其功在生民自不可冺至於癸
　　酉張家馬路及運河二閘之決則又其果於自信抑
　　且年邁志滿之失朕不得不治其罪而要其瑕瑜自
　　不相掩在本朝河臣中即不能如靳輔而較齊蘇勒
　　嵇曽筠朕以為有過之無不及也兹者翠華南幸追
　　溯前勞特沛恩綸用孚公論可與靳輔齊蘇勒嵇曽
　筠一並祠祀以昭國家念舊酬功之典且亦使後之
　司河務者知所激勸也該部其遵諭行
　　同日
上諭内閣曰昨以内大臣髙斌前在南河懋著勞績特
　頒恩諭令與靳輔齊蘇勒嵇曽筠一同祠祀更念有
　明一代治河之臣最著者惟陳瑄潘季馴二人而季
　馴之功實優於瑄運道民生至今攸賴今清江之湄
　瑄有專祠季馴獨不列祀典朕甚憫焉其以潘季
　與陳瑄並祀有司春秋致祭用昭崇徳報功之典
　　乾隆二十二年二月二十八日
上諭内閣曰朕昨至浙江省城禮部未奏請遣祭已故
　大學士徐本詢其故則以未入賢良祠例不致祭為
　對徐本歴事
两朝宣力多年勤慎懋著即如前者過常州時已故之
　廵撫潘思榘禮部尚猶奏請徐本視潘思榘為何如
　耶朕廵幸所經郡縣名臣舊輔皆即致祭乃國家念
　　酬功之典該部自當慎重辦理何得膠柱鼓瑟乃爾
　　徐本着入本省賢良祠並着該部奏請遣官致祭
　　　乾隆二十二年三月二十八日
　上諭内閣曰浙海之神自雍正八年海塘告成時
特加褒封
勅於海寜縣地方建廟崇祀邇年以來海波不揚塘工鞏
　　固朕省方浙中親臨踏閲見大流直趨中小亹兩岸
　　沙灘自為捍禦濵海諸邑得慶安瀾利及生民實資
　神明顯佑應於杭州省城之觀潮樓敬建海神之廟以
　　昭朕崇徳答佑至意應行事宜該部其具以聞
　　　乾隆三十年二月十一日
　上諭軍機大臣曰恵濟祠風神廟大王廟行禮看過木
　　龍於恵濟祠龍王廟拈香其闗帝廟令額駙色布騰
　　巴爾珠爾拈香
　　　乾隆三十年二月二十二日
　上諭内閣曰朕清蹕時廵所有經過地方大臣祠墓在
　三十里以内者例俱遣官致祭原任大學士史貽直
　之墓雖逺在溧陽念其宣力年乆亦著加恩一體遣
　祭以示優恤
　　乾隆四十五年三月初一日
上諭内閣曰朕鑾輅時廵凡大學士祠墓在三十里内
　者例俱遣官致祭故尚書錢陳羣向在内庭行走人
　品學問俱優著加恩𣲖逹椿前徃致祭以示眷念舊
　臣之意
　　乾隆四十七年三月初一日
上諭内閣曰朕前嵗南廵駐蹕金山即敬書金山靈區
　安瀾恒佑宏仁廣濟至徳尊神牌位供奉神祠及回
　鑾渡江時雖有風濤而御舟稳渡實賴
神佑不可不崇昭秩祀以答靈庥著該部載入祀典嗣
　後每遇致祭之期著該部封香帛祝文送徃交該督
　撫親詣金山寺行禮
　　乾隆四十九年閏三月初七日
上諭内閣曰禮部奏詣明太祖陵儀注三奠酒每奠行
　一叩禮前代陵寝於經過時親詣拈香自應較本朝
陵寢儀節有别然朕加隆前代禮數從優昨經過曲阜
　親詣少昊陵孔陵皆行二跪六叩禮嗣後遇親詣前
　代陵寝拈香俱照此行禮不必奠酒著為令
　
　
　
　
　
　
　
　
　
　
欽定南廵盛典卷六十五
　欽定四庫全書
　欽定南巡盛典卷六十六
　　祀典
　　　乾隆十五年十月三十日禮部奏言所有
　南廵應行祀典謹條列具議陳奏伏乞
　睿鑒遵行
　　　一㳟查康熙二十三年
聖祖仁皇帝稽古時廵
駕至泰安豋山
躬祭
　　岱嶽
回鑾過魯觀車服禮器
詣闕里
親祭
　先師孔子
遣親王致祭
　元聖周公(臣/)等伏思乾隆十三年我
　皇上肇修東巡
　先師孔子闕里
　　東嶽岱宗均已
　躬親展虔此次巡厯經行便道似可無煩
　聖駕親厯應照常祀例於明春
　駕臨東省之時遣官致祭
　闕里望秩
　　岱宗其
　元聖周公廟近在曲阜亦請照康熙二十三年例遣官
　　　致祭
　　　一㳟查康熙二十三年
聖祖仁皇帝南巡至蘇州虎邱
諭大學士等曰明太祖一代開創令主功徳並隆朕巡省
　方域将及江寕鍾山之麓陵寝斯在朕優禮前代况於
　其君實賢可遣祀如禮又奉
諭明太祖陵已遣官致祭但朕既抵江寕距陵非逺其親
　為拜奠是年
躬詣
　明太祖陵奠酒二十八年
躬詣致祭三十八年
遣官致祭
躬詣奠酒四十二年
遣官致祭
命皇子奠酒四十四年復
躬詣致祭又查康熙二十八年
聖祖仁皇帝南巡至浙江㑹稽有
㫖祭
　禹陵經(臣/)部以遣官致祭後
皇帝親詣奠酒進奏奉
上諭堯舜禹湯文武皆前代聖君遣官致祭後方行親詣
　奠酒未為允協
　禹陵朕将親祭之此祭文内可書朕名是年
親祭
　禹陵(臣/)等謹查
　厯代帝王陵寝凡逢
　慶典遣官致祭具有常經我
聖祖仁皇帝
聖徳如天
鑾輿所届特於㑹稽
　禹陵江寕
　明太祖陵
親行奠獻允足以樹無前之芳規昭萬世之法守今茲
　皇上紹䋲
祖武六飛初駕由江南至浙江二地
　陵寝(臣/)等理合奏
　聞如䝉
　諭㫖親祭一應典禮届期(臣/)部詳查奏明請
　㫖交太常寺照例具儀以
　　進至陵寝之祭向無載明樂章乾隆十三年
　皇上東巡
　親祭
　少昊金天氏陵亦未用樂似可無庸另議其禮神祝版
　　　香帛以及祭器等項應帶往者由太常寺帶往應
　　　備辦者由太常寺如式開列詳叙尺寸行文該地
　　　方官依式敬謹製辦以備應用
　　　一查黄河自入江南境經邳宿而東至小清口淮
　　　水㑹之江流經揚鎮二府而東皆
　聖駕所必經古者天子巡狩祭所過名山大川禮也㳟
　　　查康熙二十三年
聖祖仁皇帝南巡渡河
遣官祀
　　河神又今秋
　皇上中巡經(臣/)部議准於河陽栁園口
聖駕渡河處所相地設壇遣官祗行望祭此次
皇上南巡由宿遷登舟過淮揚抵浙江
　河瀆
　淮瀆
　江瀆之神並應秩祀再查浙江海塘
皇上親臨閲視又
　㑹稽山為東南望鎮逢兹百神懐柔之㑹應一體遣
　　祭如禮(臣/)等敬擬行文該省督撫飭守土官就
聖駕往返經由黄河江淮處所相度潔浄地面敬謹設
　　壇届期遣官致祭其浙江
　海神
　㑹稽山神附近原有専廟則仍因廟遣祭用昭盛典
　　以上數條(臣/)等敬稽舊典㳟抒末見是否有當伏
　　候
聖明訓誨
命下之日
親祭祭文及遣官祭文交翰林院撰擬遣祭人員届期
　　(臣/)部於扈從王公大臣内照例
　奏派祭品由地方官潔備香帛由太常寺送往至於
御道經行三十里内先賢勲臣名臣忠烈祠墓理應致
　　祭者(臣/)部節經行催直𨽻山東江南浙江各督撫
　　詳查具報尚未到齊應俟咨覆到齊之日冄議奏
　　入奉
㫖禹陵明太祖陵朕親詣行禮餘依議
　　乾隆十五年十一月三十日禮部尚書兼管太寺
　　事務伍齡安奏言禮部具奏明年
皇上南巡
親詣
禹陵
明太祖陵其禮神祝版香帛以及祭器等項應帶往者
　　由太常寺帶往應備辦者由太常寺如式開单詳
　　敘尺寸行文該地方官依式敬謹製辦以備應用
　　(臣/)寺謹查東巡致祭
少昊金天氏陵經太常寺奏明儀注前期進
　呈并移㑹内閣派繕寫祝版中書一員預期到彼敬
　　謹繕寫前期一日(臣/)等㳟捧請於祭所供設其應
　　用之香帛祝版拜褥祭器等項亦經太常寺奏明
　　臨期行文兵部咨取人夫車輛並䕶送兵丁派員
　　沿途敬謹運往指示陳設今此次
皇上親詣
禹陵
明太祖陵既經禮部奏明援照致祭
少昊金天氏陵之例辦理所有儀注臣於祭祀前期進
　呈仍移㑹内閣派中書一員同太常寺官員到彼敬
　　謹繕寫祝版拜褥祭器㳟捧請於祭所供設所有
　　香帛祝版拜褥祭器等項並厨役等應帶往者(臣/)
　　寺臨期行文兵部咨取人夫車輛船隻並䕶送兵
　　丁於帶往賛禮郎内揀選得辦事㕔官明祿賛禮
　　郎訥親額筆帖式常有預行前期将香帛祝版拜
　　褥祭器等項敬謹運往指示陳設應地方官備辦
　　者(臣/)寺如式開单詳叙尺寸行文各該督撫依式
　　敬謹製辦以備應用奏入報
聞
　　乾隆十五年十二月初九日禮部奏言本年十月
　　内(臣/)部具奏
皇上南巡應行祀典一摺奉
㫖禹陵明太祖陵朕親詣行禮欽此㳟查乾隆十三年
皇上東巡
親詣
少昊金天氏陵祭日
皇上御龍袍補服行二跪六叩禮扈從之内大臣侍衛
　　文官五品以上武官三品以上官員該地方文官
　　知府以上武官副将以上俱齊集陪祀其不陪祀
　　之文武各官并地方官員俱穿蟒袍補服在
　行宫前兩旁列跪送迎今
　皇上親詣
　禹陵
　明太祖陵行禮所有應行禮儀應請照乾隆十三年
　親詣
　少昊金天氏陵之例交太常寺届期填入儀注奏
　聞行文吏兵二部轉傳文武各衙門門並行知江南浙
　　　江各該督撫一體欽遵冄㳟查㑹典康熙二十八年
聖祖仁皇帝南巡
親詣
　禹陵
　明太祖陵致祭俱行三跪九叩禮今照致祭
　少昊金天氏陵行二跪六叩禮謹擬具奏奏入奉
　㫖行三跪九叩禮
　　乾隆十五年十二月十九日禮部奏言㳟查㑹典
　皇上行幸經過地方遇有
　厯代帝王陵寝及勲臣塋墓在百里之内者遣官致祭
　　　又查康熙四十二年
聖祖仁皇帝行幸山西等處奉
㫖朕經過地方有應祭嶽瀆厯代帝王陵寝預行議奏經
　　　(臣/)部查明具奏奉
㫖在三十里以内者奏聞三十里以外者不必具奏又查
　　　本年八月内
　聖駕巡幸中州直𨽻河南各省督撫咨請附近
　輦路之名臣忠烈先賢等祠墓應否致祭經(臣/)部議准
　　　致祭名臣以從祀
　帝王廟者為斷先賢以從祀
　聖廟者為斷
　　夲朝名臣以入祀賢良祠者為斷其未經列祀典忠
　　義卓越諸人分别酌議致祭明春
　聖駕南巡先經(臣/)部敬查應行祀典東省
　元聖周公
先師孔子
　岱宗江省
　河瀆
　淮瀆
　江瀆
明太祖陵浙江
禹陵
　南鎮
　海神分别
親詣行禮及遣官致祭奏
聞請
㫖並聲明
御道三十里内先賢勲臣名臣忠烈祠墓禮應致祭者
　　節經行催直𨽻山東江南浙江各督撫詳查具報
　　俟覆齊日冄議奉
㫖禹陵明太祖陵朕親詣行禮餘依議(臣/)部随行文各
　　該督撫欽遵辦理並飛催
御道三十里内有無應祭先賢勲臣名臣忠烈各祠墓
　　詳查報部定議兹據直𨽻總督山東廵撫兩江總
　　督江南河道總督江蘇巡撫浙江廵撫各陸續具
　　咨報部(臣/)等詳加酌核除冊内所列㑹稽
禹陵江寕
明太祖陵經奉
諭㫖親祭山東
　岱廟江南
　河瀆
　淮瀆
　江瀆浙江
　南鎮神廟
　海神廟經(臣/)部議准遣祭並各省
帝王陵寝先賢名臣祠墓在
御道三十里外及直省所報之燕樂毅等祠墓五處山
　　　東省所報之晉羊祜等祠二處浙江省所報之唐
　　　禇遂良等祠三十五處向來不列祀典者均應毋
　　　庸置議外其浙江省咨報嘉興縣唐陸䞇祠錢塘
　　　縣宋岳飛祠墓明于謙祠墓
　　本朝怡賢親王祠山隂縣王守仁祠查陸䞇岳飛于
　　　謙係從祀
　厯代帝王廟王守仁係從祀
　文廟所有祠墓或為里居或為殉節之地
　　本朝怡賢親王祠雍正八年奉
㫖建造皆與(臣/)部議准中州祀典符合理應遣祭又吳越
　　　王錢鏐首建塘功功徳在民現在臨安有祠均宜
　　　膺祀典又宿遷縣西堤
　　大王廟
　　本朝
　勅封為顯佑通濟昭靈効順金龍四大王之神康熙二
　　　十三年
聖祖仁皇帝南巡
遣官致祭今
　　河瀆已經(臣/)部奏准於
　聖駕經渡處所設壇遣祭其西堤
　　大王廟亦應遣官致祭冄㳟照
　聖駕親詣
　禹陵行禮由杭州渡錢塘江至㑹稽應照渡河渡江之
　　　例令地方官於江干潔浄地面設壇遣官致祭以
　　　上八處如䝉
　俞允(臣/)部行文翰林院撰擬祭文太常寺備辦香帛地
　　　方官預備祭品應行遣祭人員届期照例於随
　駕滿漢大臣内繕冩名籖㳟侯
　欽㸃其餘杭省所報先賢曾子子貢子路朱子二程子
　　先儒張栻楊時等祠宇雖皆符合祀典惟查諸賢
　　里居均不在浙原因浙地人士景仰芳規随時建
　　立如此之類所在多有難與
駕幸東省遣祭顔曾思孟専祠
駕幸中州遣祭二程子諸人祠一例議祭此外冊開嚴
　　光李泌王叔英等合祠共七處(臣/)等按冊詳查其
　　中雖間有經列祀典之人並非専祠且一祠内人
　　數繁多碍難分晰若槩議致祭於禮未免煩凟均
　　應毋庸置議至江南一省現據該督撫咨報
明太祖陵宿遷
　大王廟及
聖駕渡江渡河處所而外惟有九華山一處向原不載
　　祀典毋庸置議其
御道三十里内有無先賢名臣各祠墓屢經行催未據
　　咨覆今
聖駕正月啟行如該督撫於數日内咨報到部(臣/)部即
　　行定議具奏如尚未經具報應俟報到之日(臣/)部
　　随
駕堂官随時議奏請
㫖預令太常寺酌備香帛帶往應用祭文届時知㑹扈
　　從翰林院撰擬祭品交地方官備辦奏入報
聞
　　乾隆十六年正月初九日禮部奏言先經(臣/)部具
　　奏
聖駕南廵
御道三十里内先賢名臣應行致祭之處江南一省未
　　據咨覆俟報到之日(臣/)部随
駕堂官随時議奏兹節據兩江總督咨稱揚州三㲼河
　　怡賢親王等祠計五處江南河道總督咨稱河口
　　惠濟等祠廟計十一處皆係
聖駕經過近地應否遣官致祭各聲明咨請到部(臣/)部
　　詳查該督冊開除河口惠濟祠清口風神祠運口
　　張将軍廟武家墩威顯王廟髙堰闗侯廟髙良澗
　　禹王廟山陽縣漢淮隂侯祠漂母祠宋徐績祠明
　　陳瑄祠等十一處考㑹典祠祀各祠原未開載應毋
　　庸議其皂河運口金龍四大王廟二處查
　顯佑通濟昭靈効順金龍四大王業據於宿遷縣西
　　堤廟内遣祭已屬重複亦應毋庸置議惟清江浦
　　祠宇一處祀
　國朝河臣靳輔齊蘇勒大學士嵇曽筠查靳輔等三
　　人皆係
　本朝治河名臣祠宇又属
勅建與祀例相符應仰邀
恩祭至
　江淮之神前經(臣/)部奏准於傍岸設壇遣祭今該督
　　既稱運口有
　淮神廟𤓰洲有
　江神廟應令該督確查果係
　江瀆
　淮瀆専廟即宜因廟致祭毋庸另行設壇冄浙江錢
　　塘縣怡賢親王祠前經(臣/)部先據浙撫咨議祭令
　　揚州三㲼河口有祠為
聖駕先行經臨之地應即於此處遣祭其錢塘祠宇毋
　　庸冄行遣祭
命下之日應用祭文香帛祭品及遣祭人員臣部照例
　　行文各該處辦理其江蘇等處
御道三十里内有無先賢名臣祠墓該撫尚未咨覆到
　　部應俟報到之日(臣/)部遵照前奏辦理奏入奉
㫖浙江錢塘縣揚州三㲼河怡賢親王祠宇俱不必致
　祭餘如所議行
　　乾隆十六年正月二十六日禮部奏言先經(臣/)部
　　具奏
聖駕南巡
御道三十里内應祭先賢名臣祠墓江蘇等府尚未咨
　　覆應俟報到之日冄行奏辦今據兩江總督黄廷
　　桂冊報江寕蘇州常州鎮江揚州各屬界内先賢
　　名臣祠墓到部(臣/)等詳查冊列祠墓計一百一十
　　九處内江寕各府除不入祀典如宋臣鄭俠等五
　　十四人祠廟重複如唐臣陸䞇等十六人又或經
　　列祀典而祠廟所在多有難以遍祭如宋儒程子
　　等三十一人均毋庸置議外惟蘇州府周泰伯祠
　　先賢言子㳺祠先儒范仲淹祠宋臣韓世忠祠
　本朝江蘇廵撫臣楊斌祠張伯行祠總河臣陳鵬年
　　祠江寕府晉臣卞壼祠宋臣曺彬廟明臣徐逹常
　　遇春墓方孝孺等一百十八人合祠
　本朝兩江總督臣于成龍祠𫝊臘塔祠常州府周吴
　　季扎祠
　本朝尚書臣趙申喬祠鎮江府宋臣宗澤祠
　本朝大學士臣張玊書祠計祠墓十有八處查泰伯
　　季扎至徳髙風著稱經傳言子㳺范仲淹皆吴産
　　從祀
聖廟張玉書趙申喬從祀賢良祠均與(臣/)部奏准遣祭
　　之例相符卞壼曺彬宗澤韓世忠徐達常遇春方
　　孝孺等于成龍傅臘塔湯斌張伯行陳鵬年皆非
　　江蘇常鎮四府人但或配享
厯代帝王廟或從祀賢良祠或忠義卓著於史冊其於
　　江蘇地方或有功斯民或盡節兹土或歸𦵏此鄉
　　據該督咨稱祠墓均在
御道三十里以内似應一體仰邀遣祭以彰
　盛典其祭文交
　行在翰林院撰擬香帛由
　行在太常寺頒發應用祭品行文地方官備辦奏入
　　報
可
　　乾隆十六年二月初六日行在禮部奏言㳟查乾
　　隆十五年八月内
聖駕廵幸中州渡黄河日
皇上親詣彩棚拈香行禮
回鑾日
遣荘親王拈香行禮此次
駕幸江浙由清河縣孫家荘渡黄河𤓰洲渡揚子江杭
　　州渡錢塘江照臣部奏准之例遣官致祭外
皇上囘鑾時渡河渡江日請照
駕幸中州渡河之例遣官拈香行禮奏入奉
㫖往返朕皆親詣拈香
　　乾隆十六年二月初四日行在禮部奏言先經(臣/)
　　部具奏
聖駕經過三十里之内有應祭處所俱遣官致祭今宿
　　遷縣
　金龍四大王廟清河縣
　河瀆
　淮瀆山陽縣
　本朝治河名臣靳輔齊蘇勒嵇曽筠祠理應致祭謹
　　将随
駕之滿漢文武大臣職名繕寫名籖㳟候
欽㸃四員前往致祭奏入奉
㫖遣錢陳羣胡寳瑔多爾濟永慶
　　乾隆十六年二月十二日行在禮部奏言先經臣
　　部奏准江都縣
　江瀆之神丹徒縣宋臣宗澤祠
　本朝大學士臣張玉書祠陽湖縣吳季扎祠
　本朝尚書臣趙申喬祠遣官致祭謹将随
駕滿漢文武大臣職名繕冩名籖進
　呈㳟候
欽㸃五員前往致祭奏入奉
㫖遣永慶胡寳瑔七達色多爾濟伍彌泰
　　乾隆十六年二月十九日行在禮部奏言前經(臣/)
　　部奏准長洲縣言子㳺祠宋臣韓世忠祠
　本朝原任廵撫臣湯斌張伯行陳鵬年三祠俱在蘇
　　州府學内一處應遣一人致祭謹将随
駕滿漢文武大臣職名繕冩名籖進
　呈㳟候
欽㸃五員前往致祭奏入奉
㫖遣錢陳羣胡寳瑔七達色伍彌泰多爾濟
　　乾隆十六年二月二十日行在禮部奏言前經(臣/)
　　部奏准嘉興府唐臣陸贄祠海寕縣
　海神廟錢塘縣
　本朝原任尚書臣徐潮墓唐臣錢鏐祠宋臣岳飛墓
　　臣于謙墓致祭之處謹将随
駕滿漢文武大臣職名繕冩名籖進
　呈㳟候
欽㸃六員前往致祭奏入奉
㫖遣錢陳羣胡寳瑔七達色多爾濟四人人其餘二處
　量其近處兼行致祭
　　乾隆十六年二月二十二日太常寺奏言伏查去
　　嵗
皇上巡幸豫省祭祀
　中嶽於
駕到次日祭祀此次祭祀
禹王亦照
　中嶽之例俟
駕幸紹興府六合村次日祭祀理合請
㫖載入儀注奏入報
聞
　　乾隆十六年三月初四日行在禮部奏言前經(臣/)
　　部奏准錢塘縣
　錢塘江神山隂縣明臣王守仁祠㑹稽縣
　南鎮神廟遣官致祭謹将随
駕滿漢文武大臣職名繕冩名籖進
　呈㳟候
欽㸃三員前往致祭奏入奉
㫖遣錢陳羣胡寳瑔永慶
　　乾隆十六年三月十八日行在禮部奏言前經(臣/)
　　部奏准江寕府晉臣卞壼祠宋臣曺彬廟明臣徐
　　達墓常遇春墓方孝孺等一百十八人合祠
　本朝兩江總督臣于成龍祠傅臘塔祠遣官致祭查
　　此七處相離不逺請派四人就近兼祭謹将随
駕滿漢文武大臣職名繕冩名籖進
　呈㳟候
欽㸃致祭奏入奉
㫖遣錢陳羣七達色永慶多爾濟
　　乾隆十六年七月初七日禮部奏言本年我
皇上南廵浙江
親奠
禹陵
特命擇姒氏子孫有品行者世予八品官奉祀兹據浙
　　江廵撫永貴疏稱據布政使葉存仁轉據紹興府
　　知府鄭肇奎㑹稽縣知縣髙居寕於姒氏子姓中
　　詳加選擇查有姒恒甸者考之世譜系出宗支詢
　　　於鄉評克敦品望奉祀有年恪守烝嘗於奕世擇
　　　賢授職堪膺
　聖代之殊榮取具親族譜結府縣加結詳請
　　題授八品官世襲奉祀臣覆查無異除譜送部外臣
　　　謹㑹同閩浙總督臣喀爾吉善合詞具
　　題奉
　㫖下部(臣/)部謹議得随刋底績姒氏之明徳在人府事
　　　允修萬世之成功攸賴惟㑹稽為
　神禹衣冠所藏自宋明以來禁樵蘇置守陵户代有著
　　　令我
　　朝益隆崇徳報功之典每嵗春秋
　勅令有司致祭康熙二十八年㳟逢
聖祖仁皇帝巡幸浙江
御書地平天成匾額並修理
　陵廟増置守祠人役盛事昭垂簡冊我
　皇上稽古時巡仰惟明徳溯厥成功
特賜姒氏奉祀裔孫八品世職擇其有品行一人充之
　　誠千古未有之曠典也兹查姒恒甸既據該撫䟽
　　稱世系可徵克敦品望取具譜結確鑿有憑應如
　　所請授姒恒甸為八品官仍准世襲奉祀臣部照
　　例行文吏部給劄嗣後凡届應行承襲之時令該
　　督撫按其宗支次序詳加選擇照例具
　題併送㑹典館編輯用垂永久奏入報
可
　　乾隆二十年七月十九日禮部奏言竊惟省方乃
　　以觀民時邁亦隆肆祀古者天子巡狩祭所過名
　　山大川禮也查乾隆十六年
皇上南巡
遣官致祭
　河瀆
　淮瀆
　江瀆之神又經(臣/)部奏請
皇上回鑾時渡河渡江之日照
駕幸中州之例遣官拈香行禮奉
㫖往返朕皆親詣行禮今此次
皇上南巡應照例遣官致祭
　河瀆
　淮瀆
　江瀆之神
皇上在返渡河渡江之時或遣官拈香行禮或
皇上親詣行禮之處伏候
訓示其祭文交翰林院撰擬遣官届期(臣/)部於扈從王
　　公大臣内照例
　奏派祭品由地方官備辦香帛由太常寺帶往冄查
　　定例
御道經行三十里之内有無應祭
厯代帝王陵寝及先賢勲臣名臣忠烈祠墓(臣/)部行文
　　江浙督撫俟查覆到日另行具奏奏入奉
　㫖渡江渡河往返朕親詣行禮
　　　乾隆二十一年十月初二日禮部奏言明春㳟逢
　皇上南巡應請照例遣官致祭
　　　河瀆
　　　淮瀆
　　　江瀆之神
　御道經行三十里内有無應祭
　厯代帝王陵寝及先賢勲臣名臣忠烈祠墓(臣/)部現在
　　　行文直𨽻山東江浙督撫俟查覆到日另行具奏
　　　兹謹将
聖祖仁皇帝南廵
躬詣祭奠
　明太祖陵之處繕冩夾片㳟
　　呈口
　御覽伏候
　訓示奏入奉
㫖明太祖陵遣官致祭朕親詣奠酒
　　乾隆二十一年十二月十一日太常寺奏言此次
皇上南巡渡黄河淮河揚子江㸃香
親詣
明太祖陵奠酒暨應遣官致祭各處所用香帛祭品蠟
　　燭拜褥桌案等項内應地方官備辦者仍行文江
　　南總督敬謹預備外其應帶往者(臣/)寺遵照乾隆十
　　六年之例行文兵部咨取人夫車輛船隻䕶送兵
　　丁派辦理㕔務之賛禮郎訥親額豊伸帶領鋪
　　排人等前往運送指示陳設預備㸃香祭祀事務
　　冄
皇上經行
御道三十里以内應遣官致祭之處所需香帛等物(臣/)
　　寺預期備辦俟禮部奏明知㑹到日帶往應用奏
　　入報
聞
　　乾隆二十一年十二月二十日禮部奏言明春
皇上南巡(臣/)等酌議省方問俗禮隆望秩逢兹百神懐
　　柔之㑹所有
先師孔子闕里
元聖周公
　東嶽岱宗浙江
　海神
　南鎮㑹稽山應請照乾隆十六年奏准之例遣官致
　　祭用昭盛典至
禹陵(臣/)等伏思乾隆十六年
皇上肇修南巡已經
躬親展祭禮至隆備此次
巡厯應請照例一體遣官致祭冄
御路所經三十里内有無應祭處所(臣/)部現在行查各
　　省尚未覆到俟覆到之日另行定議奏入報
可
　　乾隆二十一年十二月二十一日禮部奏言明春
聖駕南巡經(臣/)部奏准
御路所經三十里内有無應祭
厯代帝王陵寝及先賢先儒名(臣/)勲(臣/)忠烈祠墓交各
　　該督撫查明報部今據直𨽻總督查報良鄉縣有
　　戰國時樂毅墓河間縣有漢儒毛萇墓獻縣有漢
　　河間獻王墓景州有漢條侯周亞夫墓北魏咸陽
　　公髙允墓北齊安徳公封隆墓均在
御路三十里内到部(臣/)等詳查河間縣漢儒毛萇係從
　　祀
文廟與遣祭之例相符應俟
聖駕經過時遣官致祭其樂毅等五人墳墓向未列入
　　祀典應毋庸議伏候
命下祭文交翰林院撰擬香帛由太常寺帶往祭品令
　　地方官備辦遣官届期(臣/)部将隨
駕滿漢大臣職名繕冩名籖進
　　呈㳟候
欽㸃致祭現未覆到之山東江南浙江三省應祭處所
　　俟查覆到日(臣/)部另議奏入報
可
　　乾隆二十二年正月十七日行在禮部奏言
聖駕南巡經過地方凡
御路三十里以内有應祭處所俱遣官致祭今河間縣
　　漢儒毛萇墓係在
御路三十里以内應遣一人致祭謹将随
駕大臣職名繕冩名籖進
　呈㳟候
欽㸃一員前往致祭奏入奉
㫖遣劉綸
　乾隆二十二年正月十九日行在禮部奏請遣官
　致祭
先師孔子闕里
元聖周公
　東嶽岱宗三處得
㫖遣蒋溥致祭
先師孔子闕里遣秦蕙田致祭
元聖周公遣介福致祭
　東嶽岱宗
　　乾隆二十二年正月二十六日禮部奏言㳟照
御路所經三十里内有無應祭處所(臣/)部行文各該督
　　撫查明報部兹據兩江總督尹繼善将
御路所經三十里内應祭處所共二十七處造冊咨報
　　又據閩浙總督喀爾吉善将
御路所經三十里内應祭處所共五處各咨報到部查
　　江省冊開宿遷縣
　金龍四大王廟上元縣晉臣卞壼廟宋臣曺彬廟明
　　臣徐達墓常遇春墓方孝孺等一百十八人合祠
　　江寕縣
　本朝總督臣于成龍祠傅臘塔祠長洲縣言子㳺祠
　　宋臣韓世忠祠
　本朝巡撫臣湯斌祠張伯行祠河道總督臣陳鵬年
　　祠吳縣周泰伯祠宋臣范仲淹祠陽湖縣周吳季
　　扎祠
　本朝尚書臣趙申喬祠丹徒縣宋臣宋澤祠
　本朝大學士(臣/)張玉書祠山陽縣
　本朝河道總督臣靳輔齊蘇勒紀曽筠祠等二十處
　　浙省咨報嘉興府唐臣陸贄祠錢塘縣唐臣錢鏐
　　祠宋臣岳飛墓明臣于謙墓
　本朝尚書臣徐潮墓等五處以上共二十五處乾隆
　　十六年
聖駕南巡經臣部奏准照依遣官致祭此次仍請照例
　　遣祭外冄江省上元縣明臣李文忠係從祀
厯代帝王廟陽湖縣
　本朝廵撫臣潘思榘係乾隆十七年
㫖入祀賢良祠亦與遣官致祭之例相符所有李文忠
　　墓潘思榘祠應請一體遣官致祭至江省上元縣
　　明臣張怡湯和吳良吳禎漢蒋子文等五人祠墓
　　向未列入祀典應毋庸議奏入報
可
　　乾隆二十二年二月初九日行在禮部奏請遣官
　　致祭
　金龍四大王
　河瀆
　淮瀆河道總督靳輔齊蘇勒嵇曾筠祠等四處奉
㫖遣蒋溥秦蕙田劉綸錢維城
　　乾隆二十二年二月初九日行在禮部奏請遣官
　　致祭江都縣
　江瀆之神陽湖縣周吳季扎祠武進縣尚書臣趙申
　　喬祠廵撫臣潘思榘祠丹徒縣大學士臣張玉書
　　祠宋臣宗澤祠奉
㫖遣劉綸程景伊錢維城
　　乾隆二十二年二月十七日行在禮部奏言遣官
　　致祭先賢言子㳺祠宋臣韓世忠祠范仲淹祠
　本朝廵撫臣湯斌祠張伯行祠河道總督臣陳鵬年
　　祠周泰伯祠七處應請遣官三員就近兼祭奏入
　　奉
㫖遣李景劉綸錢維城
　　乾隆二十二年二月二十一日行在禮部奏言前
　　經(臣/)部奏准
禹陵
　南鎮㑹稽山神浙江
　海神廟俱遣官致祭謹将随
駕滿漢文武大臣職名繕冩名籖進
　呈㳟候
欽㸃前往致祭奏入奉
㫖遣李景永慶
　　　乾隆二十二年二月二十三日行在禮部奏言前
　　　經臣部奏准嘉興府唐臣陸贄祠錢塘縣唐臣錢
　　　鏐祠宋臣岳飛墓明臣于謙墓
　　本朝原任尚書臣徐潮墓致祭之處謹将随
　駕滿漢文武大臣職名繕冩名籖進
　　呈㳟候
　欽㸃前往致祭奏入奉
　㫖遣永慶劉綸秦蕙田
　　乾隆二十二年三月初一日行在禮部奏言本年
　　　二月二十八日内閣奉
　上諭朕昨至浙江省城禮部未奏請遣祭已故大學士
　　徐本詢其故則以未入賢良祠例不致祭為對徐本
　　厯事
兩朝宣力多年勤慎懋著即如前者過常州時已故之廵
　　撫潘思榘禮部尚猶奏請徐本視潘思榘為何如耶
　　　　朕廵幸所過縣郡名臣舊輔皆即致祭乃國家
　念舊酬㓛之典該部自當慎重辦理何得膠柱鼓瑟
　乃爾徐本著入本省賢良祠並著該部奏請遣官致
　祭臣部遵即行知該督撫辦理兹謹将随
駕滿漢文武大臣職名繕冩名籖進
　呈恭候
欽㸃一員前往致祭奏入奉
㫖遣秦蕙田
　　乾隆二十二年三月十七日行在禮部奏請致祭
明太祖陵並晉臣卞壼祠宋臣曺彬祠明臣徐達墓常
　　遇春墓方孝孺等一百十八人合祠李文忠祠
　本朝總督臣于成龍祠傅臘塔祠九處奉
㫖遣永慶李景程景伊七達色
　
　
　
欽定南巡盛典巻六十六
欽定四庫全書
欽定南巡盛典卷六十七目錄
　祀典(三/)
欽定四庫全書
欽定南巡盛典巻六十七
　祀典
　　乾隆二十六年十二月初二日禮部奏言明春
聖駕南巡所有山東省
元聖周公
先師孔子闕里
　東嶽岱宗江南省
　河瀆
　淮瀆
　江瀆
明太祖陵請照例遣祭以昭盛典其浙江省
禹陵
　南鎮㑹稽山
　海神
聖駕兩次南巡俱有祀典應請一體遣祭如禮至渡江
　　渡河或
親詣拈香或遣官拈香之處屆期(臣/)部具奏請
㫖再
御路經行三十里内應祭
　先賢名臣勲臣祠墓乾隆十六年二十二年二次
皇上南巡均
遣官致祭此次應請將從前致祭處所照例致祭祭文
　　交翰林院撰擬祭品交地方官備辦香帛由太常
　　寺帶往遣官屆期(臣/)部於扈從大臣内奏派奏入
　　報
聞
　　乾隆二十六年十二月二十七日太常寺奏言恭
　　查乾隆二十二年
皇上南巡渡黄河淮河揚子江㸃香應遣官致祭各處
　　所用香帛祭品蠟燭拜褥桌案等項内應地方官
　　備辦者行文江南總督敬謹預備應帶往者(臣/)寺
　　臨期行文兵部咨取人夫車輛船隻並䕶送兵丁
　　派辦理㕔官帶領鋪排人等前往運送指示陳設
　　預備㸃香祭祀事務今此次
皇上南巡拈香致祭各處所用香帛祭品等項内應地
　　方官備辦者仍行文江南總督敬謹預備外應帶
　　往者(臣/)等遵照乾隆二十二年之例預備行文兵
　　部咨取擡夫二十名車一輛派辦理㕔務之贊禮
　　郎訥清額讀祝官德明帶領鋪排前往運送指示
　　陳設預備奏入得
㫖俱交地方官敬謹預備
　　乾隆二十七年正月初八日禮部奏言此次
聖駕南巡先經(臣/)部奏請致祭
　山川
先聖先師並請將乾隆十六年二十二年致祭過先儒
　　名臣等祠墓照例遣官致祭(臣/)等伏思先儒名臣
　　究非
　嶽鎮海瀆
先聖先師可比理應分别辦理(臣/)等酌議除
　嶽鎮海瀆
先聖先師
歴代帝王陵寢仍照舊例奏遣扈從大臣讀文致祭外
　　其餘先儒名臣等祠墓二十七處前於
聖駕南巡己經兩次邀
㤙致祭今次毋庸讀文致祭屆期(臣/)部將扈從大臣名
　　籖進
　呈恭候
欽㸃拈香奠酒以昭優卹至兩江總督尹繼善於乾隆
　　二十六年十二月二十五日續報到銅山縣
　河神廟係乾隆二十二年
勅建亦應照祭
　山川之例遣大臣讀文致祭(臣/)等謹繕清單恭
　呈
御覽奏入報
可
　　乾隆二十七年正月二十八日行在禮部奏言乾
　　隆十六年二十二年二次
聖駕南巡渡河渡江時往返俱
親詣拈香惟淮河乾隆十六年
起鑾時在武家墩
親詣拈香
囘鑾時在惠濟祠
親詣拈香此次
皇上渡河渡江渡淮或
親詣拈香或遣官拈香之處伏候
聖訓奏入得
㫖朕親詣拈香
　　乾隆二十七年二月初四日行在禮部奏請致祭
　河瀆
　淮瀆河臣靳輔等合祠遣官讀文致祭拈香得
㫖祭河遣雙慶祭祠遣程巖
　　乾隆二十七年二月十四日行在禮部奏言先經
　　(臣/)部奏准江省
　江瀆之神遣官讀文致祭周泰伯呉季扎言子游宋
　　臣宗澤韓世忠范仲淹
　本朝大學士臣張玉書尚書臣趙申喬總河臣陳鵬
　　年巡撫臣湯斌張伯行潘思榘祠俱遣官拈香今
　　謹將扈從文武大臣職名繕冩名籖進
　呈伏候致祭
　江瀆之神
欽㸃一員各祠拈香
欽㸃四員奏入得
㫖祭江遣雙慶拈香遣張成勲永福程巖張映辰
　　乾隆二十七年二月二十五日行在禮部奏言先
　　經(臣/)部具奏浙省
　海神廟
禹陵
　南鎮㑹稽山神遣官讀文致祭
　江海潮神唐臣陸䞇錢鏐張巡許逺宋臣岳飛明臣
　　于謙
　本朝大學士臣徐本蔣溥尚書臣徐潮等祠墓遣官
　　拈香奠酒今謹將扈從文武大臣職名繕冩名籖
　　進
　呈恭候
欽㸃二員致祭三員拈香奠酒奏入得
㫖讀文致祭遣永福介福拈香奠酒遣張成勲程巖張
　　映辰
　　乾隆二十七年三月十七日行在禮部奏言先經
　　(臣/)部奏准江寧府
明太祖陵遣官讀文致祭晉臣卞壼宋臣曹彬祠明臣
　　李文忠祠徐達墓常遇春墓再方孝孺等一百十
　　八人合祠
　本朝總督臣傅臘塔祠于成龍祠等八處遣官拈香
　　奠酒今謹將扈從之文武大臣職名繕冩名籖進
　呈恭候
欽㸃一員往
明太祖陵讀文致祭
欽㸃二員各處拈香奠酒奏入得
㫖承祭遣永瑋拈香奠酒遣雙慶程巖
　　乾隆二十七年四月初九日行在禮部奏言先經
　　(臣/)部具奏徐州府銅山縣
勅建河神廟遣官讀文致祭謹將扈從之文武大臣職
　　名繕冩名籖進
　呈恭候
欽㸃一員前往致祭奏入得
㫖遣阿里衮
　　乾隆二十九年十二月初四日禮部奏言恭照明
　　春
聖駕南巡有應行致祭
　陵墓祠宇(臣/)等詳查乾隆十六年二十二年二十七
　　年三次
南巡於
明太祖陵或
聖駕親詣致祭或
親詣奠酒仍
遣官致祭或
遣官致祭照
歴代帝王之例
親詣行禮此次
南巡應照何年舉行之處謹開清單恭候
欽定至
夏禹王陵查乾隆十六年
親詣致祭一次二十二年二十七年俱
遣官讀文致祭其
元聖周公
先師孔子及
　嶽鎮海瀆河神等九處前次
南巡俱
遣官讀文致祭此次
南巡所有
夏禹王陵及以上九處應請照上次舉行又先賢勲臣
　　名臣等祠墓三十二處查乾隆十六年二十二年
　　俱
遣官讀文致祭二十七年
遣官拈香奠酒此次
南巡應請照上次舉行所有應祭各處謹列清單一併
　　恭
　呈
御覽(臣/)部行文各該督撫飭令地方官備辦祭品香帛
　　并行文翰林院將致祭
夏禹陵諸處撰擬祭文奏入得
㫖照二十七年舉行梁詩正亦宜添入
　　乾隆三十年二月初二日禮部奏言恭查乾隆二
　　十七年
聖駕南巡往返渡河渡江
皇上親詣彩棚拈香惟渡淮
起鑾時
皇上親詣武家墩拈香
囘鑾時
皇上親詣惠濟祠拈香此次
皇上往返渡河渡淮渡江或照上次
親詣拈香或遣官拈香之處伏候
聖訓奏入得
㫖朕親詣拈香
　　乾隆三十年二月初八日禮部奏言先經(臣/)部具
　　奏江南省
　河瀆之神
　淮瀆之神遣官讀文致祭
　本朝河臣靳輔齊蘇勒嵇曾筠髙斌等四人合祠遣
　　官拈香謹將扈從文武大臣職名繕冩名籖進
　呈恭候
欽㸃一員承祭一員拈香奏入得
㫖遣五福全奎
　　乾隆三十年二月十七日禮部奏言先經(臣/)部具
　　奏遣官讀文致祭
　江瀆之神江南省丹徒縣
　本朝大學士臣張玉書祠宋臣宗澤祠陽湖縣周呉
　　季扎祠武進縣
　本朝尚書臣趙申喬祠巡撫臣潘思榘祠遣官拈香
　　謹將扈從文武大臣職名繕冩名籖進
　呈恭候
欽㸃一員致祭
　江瀆之神
欽㸃二員各祠拈香奏入得
㫖致祭江瀆之神遣五福各祠拈香遣張若澄孫灝
　　乾隆三十年二月二十三日行在禮部奏言恭查
　　乾隆二十七年
聖駕南巡欽奉
特㫖大學士陳元龍陳世倌蔣溥等墓俱遣官奠酒今
　　大學士史貽直墓請照上次之例謹將扈從文武
　　大臣職名繕冩名單恭
　呈
御覽伏候
欽㸃一員前往致奠奏入得
㫖遣蔣檙
　　乾隆三十年二月二十六日禮部奏言先經(臣/)部
　　具奏江南省長洲縣言子游祠宋臣韓世忠祠范
　　仲淹祠
　本朝撫臣湯斌祠張伯行祠河臣陳鵬年祠呉縣周
　　泰伯祠常熟縣
　本朝大學士臣蔣溥墓等八處遣官拈香奠酒謹將
　　扈從文武大臣職名繕冩名籖恭候
欽㸃三員各處祠墓拈香奠酒奏入得
㫖遣富德張若澄温福
　　乾隆三十年閏二月初一日行在禮部奏言先經
　　(臣/)部具奏紹興府
禹陵
　南鎮㑹稽山神遣官讀文致祭秀水縣唐臣陸䞇祠
　　錢塘縣
　江潮神
　海潮神唐臣錢鏐祠宋臣岳飛明臣于謙祠墓
　本朝尚書臣徐潮墓大學士臣徐本梁詩正墓九處
　　遣官拈香奠酒謹將扈從文武大臣職名繕冩名
　　籖恭候
欽㸃一員致祭二員拈香奏入得
㫖致祭遣雙慶拈香遣張若澄孫灝
　　乾隆三十年閏二月初二日行在禮部奏言先經
　　(臣/)部具奏浙江省
　海神祠遣官讀文致祭唐臣張巡許逺祠
　本朝大學士臣陳元龍墓陳世倌墓遣官拈香奠酒
　　謹將扈從文武大臣職名繕冩名籖進
　呈恭候
欽㸃一員前往致祭拈香奏入得
㫖遣范時紀
　　乾隆三十年閏二月二十六日禮部奏言先經(臣/)
　　部具奏江寧府
明太祖陵遣官讀文致祭江寧縣晉臣卞壼祠宋臣曹
　　彬祠明臣徐達墓常遇春墓李文忠墓方孝孺等
　　一百十八人合祠
　本朝督臣于成龍祠傅臘塔祠等八處遣官拈香奠
　　酒謹將扈從文武大臣職名繕冩名籖恭候
欽㸃一員致祭
明太祖陵
欽㸃二員各處拈香奠酒奏入得
㫖遣簡親王致祭遣温福范時紀拈香奠酒
　　乾隆三十年三月十四日禮部奏言先經(臣/)部奏
　　准此次
聖駕南巡恭照乾隆二十七年之例
先師孔子闕里諸處請遣官讀文致祭
御路所經三十里以内
　江海神廟先賢名臣勲臣祠墓各等處請遣官拈香
　　致祭奠酒今
聖駕囘鑾由水路至德州(臣/)部行文山東巡撫將
御舟經過三十里以内所有應行致祭等處詳查報部
　　以憑議奏兹據山東巡撫崔應階報稱濟寧州有
　　先賢仲子祠任子祠汶上縣分水口有
禹王廟
　龍神廟明臣宋禮祠俱係瀕臨運河附近
御路應否致祭查汶上縣分水口
禹王廟
　龍神廟瀕臨運河應請遣官拈香再查宋禮係明代
　　尚書治河濟運著有功績雍正四年
欽定封號為寧漕公春秋致祭其祠亦在汶上縣分水
　　口瀕臨運河與例相符又先賢仲子由任子不齊
　　俱從祀
孔廟列入祀典其祠在濟寧州
御舟所經三十里以内亦與例相符應請一體遣官拈
　　香以光祀典奏入報
可
　　乾隆三十年三月二十四日行在禮部奏言先經
　　(臣/)部具奏徐州府銅山縣
　河神廟遣官讀文致祭山東省汶上縣分水口
禹王廟
　龍神廟明臣宋禮祠濟寧州先賢仲子由祠任子不
　　齊祠等五處遣官拈香謹將扈從文武大臣職名
　　繕冩名籖進
　呈恭候
欽㸃一員致祭徐州府銅山縣
　河神廟派一員前往
禹王廟等五處拈香奏入得
㫖致祭徐州府銅山縣河神廟遣五福山東汶上縣分
　　水口禹王廟五處拈香遣范時綬
　　乾隆三十年三月三十日河道總督李宏奏言竊
　　查白英老人建築戴村壩遏汶水出南旺利濟漕
　　運功垂不朽前明萬歴年間曾賜建祠戴村春秋
　　祭祀並䕃其子孫一人給以八品冠帶奉祀香火
　　載在誌乘嗣於雍正四年䝉
世宗憲皇帝勅封白英為永濟之神其子孫承襲八品之
　　　處我
　　朝定鼎以來未經奉有
　諭㫖而父子相承仍循前明舊例(臣/)等伏思
　　國家崇德報功給以世職例應出自
　皇㤙今永濟神白英導汶濟運一時奏分水之功萬世
　　　獲通漕之利合無仰懇
　聖㤙俯念永濟神白英生前未得一命之榮仍准其子
　　　孫一人承襲八品頂帶奉祀香火如䝉
　俞允(臣/)等確查永濟神白英嫡派子孫另行取結咨部
　　　承襲以崇祀典奏入得
　㫖允行
　
　
　
　欽定南巡盛典巻六十七
欽定四庫全書
欽定南巡盛典卷六十八
　祀典
　　乾隆四十四年十月初八日禮部奏言乾隆四十
　　五年正月恭逢
皇上聖駕南巡(臣/)等伏查三十年
聖駕南巡(臣/)部具奏沿途秩祀事宜奉
㫖照二十七年舉行嗣經奏准
禹陵
元聖周公
先師孔子闕里
　東嶽岱宗
　河瀆
　淮瀆
　江瀆
　河神廟
　海神廟
　南鎮㑹稽山均經
遣官讀文致祭
明太祖陵
親詣奠酒仍
遣官讀文致祭至往返渡江渡淮渡河時或
親詣拈香或遣官之處臨時請
㫖此次
聖駕南巡所有山東境内
元聖周公
先師孔子闕里
　東嶽岱宗江南境内
　河瀆
　淮瀆
　江瀆
　河神廟
明太祖陵浙江境内
禹陵
　南鎮㑹稽山
　海神廟共十一處應請照三十年之例遣官致祭現
　　在
御路所經順黄壩之
　河神廟係乾隆四十二年奉
㫖建立自應一體遣官致祭至渡江渡淮渡河時或
親詣拈香或遣官拈香之處届期(臣/)部具奏請
㫖所有應用祭文交翰林院撰擬香帛由太常寺帶往
　　祭品交地方官備辦各處遣官届期(臣/)等將扈從
　　之王大臣繕寫名簽奏請
欽派再
御路經由三十里内之
　先賢先儒名臣勲臣祠墓因恐近年間有増易之處
　　(臣/)部行文咨查各該督撫俟查覆到日(臣/)部比照
　　前次遣官致奠各處所恭繕清单奏請
欽定奏入報
聞
　　乾隆四十四年十二月初三日禮部奏言恭照明
　　春
皇上南巡前經(臣/)等奏准遣官致祭
　嶽鎮海瀆等處并聲明
御路所經三十里内應行致奠各祠墓俟各該督撫查
　　覆到日再行具奏兹據江南河道總督李奉翰咨
　　稱寳應縣境之
　湖神廟係乾隆三十年二月内奉
㫖勅建又清河縣境李家莊之新鹽河閘
　大王廟係乾隆四十三年奉
㫖勅建均在
御路三十里以内查順黄壩之
　河神廟已經(臣/)部奏准遣官讀文致祭今據咨稱寳
　　應縣境之
　湖神廟李家莊之
　大王廟亦在三十里以内似應一體遣官讀文致祭
　　所有應用祭文由翰林院撰擬香帛祭品交地方
　　官敬謹預備奏入報
聞
　　乾隆四十四年十二月二十五日禮部奏言恭照
　　明春
聖駕南巡所有應行遣官讀文致祭之
　嶽瀆及
厯代帝王陵寝
闕里等處業經(臣/)部奏明至應請遣官拈香奠酒之先
　　賢先儒名臣各祠墓聲明俟各該督撫查覆到日
　　另行具奏今據直𨽻等省各督撫册報
御路三十里内先賢先儒等祠墓祠墓三十七處查與
　　上次奏請遣官拈香奠酒各處所均属相符理合
　　䦕列清单恭呈
御覽至册報山東汶上縣
禹王廟
　龍神廟浙江仁和縣
　海潮神廟錢塘縣
　江潮神廟等四處查上次奏請遣官拈香此次應請
　　一併遣官拈香恭候
命下(臣/)部行文各該督撫照例敬謹預偹届期(臣/)部將
　　扈從大臣等繕冩名簽奏請
欽派再兩江總督薩載咨報大學士劉綸祠離
御路二里明臣史可法祠墓離天寧寺
　行宫半里查原任大學士劉綸係奉
㫖入祀賢良祠明臣史可法扵乾隆四十年
賜謚忠正此二處祠墓應否遣官拈香奠酒之處伏候
諭㫖遵行奏入報
可
　　乾隆四十五年正月十四日行在禮部奏言前經
　　(臣/)部具奏直𨽻河間縣先儒毛萇祠遣官拈香謹
　　將扈從大臣職名繕寫名簽恭候
欽派一員前往拈香奏入得
㫖遣蔣賜􁦹
　　乾隆四十五年正月二十日行在禮部奏言前經
　　(臣/)部具奏山東省
先師孔子闕里
元聖周公
　東嶽岱宗遣官讀文致祭謹將扈從大臣職名繕寫
　名簽恭候
欽派二員前往承祭奏入得
㫖遣嵇璜逹椿
　　乾隆四十五年正月二十八日行在禮部奏言恭
　　照前次
聖駕南巡往返渡江渡河渡淮俱䝉
親詣綵棚拈香此次
聖駕南巡往返渡河渡江渡淮或照上次
親詣拈香或遣官拈香之處伏候
諭㫖奏入得
㫖朕親詣拈香
　　乾隆四十五年正月二十九日行在禮部奏言前
　　經(臣/)部奏准江南省
　河瀆之神
　淮瀆之神又順黄壩新建之
　河神廟楊莊之
　大王廟應遣官讀文致祭並河臣靳輔齊蘇勒嵇曽
　　筠髙斌四人合祠請遣官拈香謹將扈從大臣職
　　名繕寫名簽恭候
欽派二員前往讀文致祭
欽派一員前往拈香奏入得
㫖遣達椿徳明嵩貴
　　謹按奏内楊莊　大王廟一處經上年禮部原奏
　　以李家莊新鹽河閘　大王廟係乾隆四十三年
　　奉
㫖勅建議准遣官讀文致祭嗣因
巡蹕由楊莊經過故此奏改請楊莊致祭云
　　乾隆四十五年二月初八日行在禮部奏言
皇上親詣
　河瀆拈香儀注是日
皇上具行服乗輿至綵棚降輿處降輿(臣/)達椿(臣/)徳明
　　恭導
皇上入綵棚至香案前立司香官恭捧香盒跪進
皇上三上瓣香鋪拜褥官鋪拜褥
皇上陞拜褥不贊行二跪六叩禮禮畢(臣/)等恭導
皇上出綵棚至降輿處陞輿奏入報
聞
　　乾隆四十五年二月初九日行在禮部奏言前經
　　(臣/)部奏准江南省寳應縣新建之
　湖神廟遣官讀文致祭謹將扈從大臣職名繕寫名
　　簽恭候
欽派一員奏入得
㫖遣蔣賜􁦹
　　乾隆四十五年二月十四日行在禮部奏言
皇上親詣
　江瀆拈香儀注是日
皇上具行服乗輿至綵棚降輿處降輿(臣/)達椿(臣/)徳明
　　恭導
皇上入綵棚至香案前立司香官恭捧香盒跪進
皇上三上瓣香鋪拜褥官鋪拜褥
皇上陞拜褥不贊行二跪六叩禮禮畢(臣/)等恭導
皇上出綵棚至降輿處陞輿奏入報
聞
　　同日行在禮部奏言前經(臣/)部奏准江南省
　江瀆之神遣官讀文致祭並甘泉縣明臣史可法墓
　　丹徒縣
　本朝大學士臣張玉書祠宋臣宗澤祠陽湖縣
　本朝大學士臣劉綸墓呉季扎祠武進縣
　本朝尚書臣趙申喬祠巡撫臣潘思榘祠遣官拈香
　　奠酒謹將扈從大臣職名繕寫名簽恭候
欽派一員讀文致祭
　江瀆之神
欽派二員各祠墓拈香奠酒奏入得
㫖致祭江瀆之神遣嵇璜各祠墓拈香奠酒遣王昶倪
　承寛
　　乾隆四十五年二月十六日行在禮部奏言前經
　　(臣/)部奏准江南省溧陽縣大學士史貽直墓遣官
　　奠酒謹將扈從大臣職名繕寫名簽恭候
欽派一員奏入得
㫖遣蔣賜􁦹
　　乾隆四十五年二月二十三日行在禮部奏言前
　　經(臣/)部奏准江南省長洲縣言子㳺祠宋臣韓世
　　忠祠呉縣周㤗伯祠宋臣范仲淹祠
　本朝巡撫臣湯斌祠張伯行祠河臣陳鵬年祠常􁊌
　　縣
　本朝大學士臣蔣溥墓等八處遣官拈香奠酒謹將
　　扈從大臣職名繕寫名簽恭候
欽派三員奏入得
㫖遣嵩貴王昶倪承寛
　　乾隆四十五年二月二十八日行在禮部奏言前
　　經(臣/)部奏准准江省海寜州
　海神廟遣官讀文致祭唐臣張巡許逺合祠海鹽縣
　本朝大學士臣陳元龍墓陳世倌墓等三處遣官拈
　　香奠酒謹將随往海寧大臣職名繕寫名簽恭候
欽派一員奏入得
㫖海神廟遣徳保餘遣阿玉璽
　　同日行在禮部奏言前經(臣/)部奏淮浙江省㑹稽
　　縣
　南鎮㑹稽山神
夏禹王陵等二處遣官讀文致祭秀水縣唐臣陸贄祠
　　仁和縣
　海潮神廟錢塘縣
　江潮神廟唐臣錢鏐祠宋臣岳飛墓明臣于謙祠
　本朝尚書臣徐潮墓大學士臣徐本墓梁詩正墓等
　　九處遣官拈香奠酒謹將扈從大臣職名繕寫名
　　簽恭候
欽㸃一員讀文致祭
欽㸃二員拈香奠酒奏入得
㫖南鎮㑹稽山神夏禹王陵海潮神廟江潮神廟遣徳
　明其餘遣王昶倪承寛
　　乾隆四十五年三月十八日行在禮部奏言江寧
　　府
明太祖陵遣官讀文致祭江寧縣
　本朝總督臣于成龍祠傅臘塔祠上元縣晉臣卞壼
　　祠宋臣曹彬祠明臣徐達墓常遇春墓李文忠墓
　　方孝孺等一百十八人合祠遣官拈香奠酒經(臣/)
　　部奏准謹將扈從王大臣繕寫名簽恭候
欽派一員讀文致祭
欽派二員各祠墓拈香奠酒奏入得
㫖讀文致祭遣睿親王淳頴拈香奠酒遣蔣賜􁦹嵩貴
　　乾隆四十五年三月二十四日行在禮部奏言
皇上親詣
明太祖陵行禮儀注是日
皇上御行服乗輿由大門進至二門外甬道前鋪棕毯
　　處降輿扈從之大臣侍衛等在大門外下馬随行
　　禮之三品以上文武大臣官員往大門外東旁排
　　立
聖駕至時鴻臚寺官引三品以上大臣官員随入至二
　　門内按翼排立武備院官預鋪拜褥(臣/)逹椿(臣/)徳
　　明恭導
皇上由正中進享殿陞拜褥不贊行二跪六叩禮衆俱
　　随行禮禮畢鴻臚寺官預引大臣官員出至大門
　　外東旁排立(臣/)等恭導
皇上由原進門出至降輿處陞輿奏入報
聞
　　乾隆四十五年四月初六日行在禮部奏言
皇上親詣
　淮瀆
　河瀆拈香儀注是日
皇上具行服乗輿至降輿處降輿(臣/)逹椿(臣/)徳明恭導
皇上至香案前立司香官恭捧香盒跪進
皇上三上瓣香鋪拜褥官鋪拜褥
皇上陞拜褥不贊行二跪六叩禮畢(臣/)等恭導
皇上至降輿處陞輿奏入報
聞
　　乾隆四十五年四月十四日行在禮部奏言前經
　　(臣/)部奏准山東省汶上縣分水口
禹王廟
　龍神廟明臣宋禮祠濟寧州
　先賢仲子由祠任子不齊祠五處遣官拈香謹將扈
　　從大臣職名繕寫名簽恭候
欽派二員奏入得
㫖遣徳明呉玉綸
　　乾隆四十八年十二月初四日禮部奏言恭照乾
　　隆四十一年
皇上展謁
孔林欽奉
諭㫖
少昊金天氏陵
元聖周公廟
　東嶽岱宗廟
遣官致祭仍
親詣拈香又乾隆四十五年
聖駕南巡往返渡河渡淮渡江除遣官致祭外俱䝉
皇上親詣綵棚拈香再江寧府
明太祖陵
遣官致祭仍
親詣行禮明嵗正月十一日恭遇
聖駕啟鑾展謁
孔林巡幸江浙所有闕里
文廟及上届拈香行禮各處所是否仍照前次俱行
親詣之處伏候
諭㫖遵行奏入得
㫖闕里
文廟親詣致祭
少昊金天氏陵
孔林及
明太祖陵親詣奠酒餘均遣官致祭
　　同日禮部奏言恭照明春
聖駕啟鑾展謁
孔林巡幸江浙
蹕路經由三十里以内嶽瀆祠廟及前代帝王陵寝(臣/)
　　等謹照上届奏准讀文致祭各處所開列清单恭
　　呈
御覽查江南丹徒縣
　金山尊神廟乾隆四十七年欽奉
特㫖崇昭秩祀此次
蹕路經由應請一並遣官讀文致祭交翰應用祭文交
　　翰林院撰擬香帛祭品交地方官照例備辦各處
　　遣官届期(臣/)部將扈從之王大臣繕寫名簽奏請
欽派奏入報
聞
　　同日禮部奏言
聖駕啟鑾展謁
孔林巡幸江浙所有
蹕路經由三十里以内各先賢先儒名臣祠墓共四十
　　七處(臣/)等謹照上次奏准拈香奠酒各處所分晰
　　開单恭呈
御覽届期(臣/)部將扈從大臣職名繕寫名簽奏請
欽派至此外有無増添之處行文各該督撫俟查覆到
　　日随時奏
聞奏入報
可
　　乾隆四十九年正月二十四日行在禮部奏言前
　　經(臣/)部奏准河間縣先儒毛萇祠遣官拈香謹將
　　扈從大臣職名繕寫名簽恭候
欽派一員奏入得
㫖遣尹壯圖
　　乾隆四十九年二月初十日行在禮部奏言恭查
　　曲阜縣
啟聖林請遣官奠酒曲阜縣
　顔子祠嘉祥縣
　曾子祠鄒縣
　子思子祠
　孟子祠請遣官拈香謹將扈從大臣職名繕寫名簽
　　恭候
欽派三員前往奠酒拈香奏入得
㫖遣蔣賜􁦹尹壯圖杜玉林
　　乾隆四十九年二月十八日行在禮部奏言
皇上親詣
　淮瀆
　河瀆拈香儀注是日
皇上具行服乗輿至降輿處降輿(臣/)達椿(臣/)徳明恭導
皇上至香案前立司香官恭捧香盒跪進
皇上三上瓣香鋪拜褥官鋪拜褥
皇上升拜褥不贊行二跪六叩禮禮畢(臣/)等恭導
皇上至降輿處升輿奏入報
聞
　　乾隆四十九年二月十九日行在禮部奏言前經
　　(臣/)部奏准江南境内
　河瀆之神
　淮瀆之神又順黄壩
　河神廟楊莊
　大王廟寳應縣
　湖神廟請遣官讀文致祭並河臣靳輔齊蘇勒嵇曾
　　筠髙斌四人合祠請遣官拈香謹將扈從大臣職
　　名繕寫名簽恭候
欽派四員分路前往奏入得
㫖江南境内河瀆淮瀆之神並順黄壩河神廟楊莊大
　王廟寳應縣湖神廟五處遣十一阿哥十五阿哥十
　七阿哥睿親王莊親王分往致祭河臣靳輔齊蘇勒
　嵇曾筠髙斌祠遣瑪興阿拈香
　　乾隆四十九年二月二十三日禮部奏言
皇上親詣
　江瀆拈香儀注是日
皇上具行服乗輿至綵棚降輿處降輿(臣/)達椿(臣/)徳明
　　恭導
皇上入綵棚至香案前立司香官恭捧香盒跪進
皇上三上瓣香鋪拜褥官鋪拜褥
皇上升拜褥不贊行二跪六叩禮禮畢(臣/)等恭導
皇上出綵棚至降輿處升輿奏入報
聞
　　乾隆四十九年二月二十四日行在禮部奏言前
　　經(臣/)部具奏江南省
　江瀆之神
　金山尊神祠遣官讀文致祭謹將扈從大臣職名繕
　　寫名簽恭候
欽派二員前往致祭奏入得
㫖遣十一阿哥十五阿哥
　　乾隆四十九年二月二十五日行在禮部奏言前
　　經(臣/)部奏准江南省甘泉縣明臣史可法墓丹徒
　　縣
　本朝大學士臣張玉書祠宋臣宗澤祠武進縣
　本朝大學士劉綸祠陽湖縣
　本朝尚書臣趙申喬祠巡撫臣潘思榘祠周呉季札
　　祠溧陽縣
　本朝大學士臣史貽直墓請遣官奠酒拈香謹將扈
　　從大臣職名繕寫名簽恭候
欽派五員前往奠酒拈香奏入得
㫖遣尹壯圖蔣賜􁦹瑪興阿杜玉林徳瑛
　　乾隆四十九年三月初六日行在禮部奏言前經
　　(臣/)部奏准江南省長洲縣言子㳺祠宋臣韓世忠
　　祠呉縣周㤗伯祠宋臣范仲淹祠
　本朝撫臣湯斌祠張伯行祠河臣陳鵬年祠常熟縣
　本朝大學士臣蔣溥墓等八處請遣官拈香奠酒謹
　　將扈從大臣職名繕寫名簽恭候
欽派三員前往拈香奠酒奏入得
㫖遣達椿徳明瑪興阿
　　乾隆四十九年三月十一日行在禮部奏言前經
　　(臣/)部奏准浙江省㑹稽縣
夏禹王陵
　南鎮㑹稽山神遣官讀文致祭嘉興縣
　本朝尚書臣錢陳羣祠秀水縣唐臣陸贄祠仁和縣
　　老鹽倉
　海潮神廟錢塘縣
　江潮神廟唐臣錢鏐祠宋臣岳飛墓明臣于謙祠
　本朝尚書臣徐潮墓大學士臣徐本墓梁詩正墓十
　　處請遣官拈香奠酒謹將扈從大臣職名繕寫名
　　簽恭候
欽派四員分路前往奏入得
㫖海潮神廟遣扎拉翰江潮神廟遣徳明其餘遣朱珪
　達椿
　　乾隆四十九年三月十二日行在禮部奏言前經
　　(臣/)部奏准浙江省海寧州
　海神廟遣官讀文致祭唐臣張巡許逺合祠海鹽縣
　本朝大學士臣陳元龍墓陳世倌墓三處請遣官拈
　　香奠酒謹將随往海寧大臣職名繕寫名簽恭候
欽派二員前往奏入得
㫖遣塔琦徳昌
　　乾隆四十九年閏三月初二日行在禮部奏言前
　　經(臣/)部奏准江南省江寧府
明太祖陵請遣官讀文致祭上元縣晉臣卞壼祠宋臣
　　曹彬祠明臣方孝孺等一百十八人合祠明臣徐
　　達墓常遇春墓李文忠墓江寧縣
　本朝督臣于成龍祠傅臘塔祠八處請遣官拈香奠
　　酒謹將扈從大臣職名繕寫名簽恭候
欽派四員分路前往奏入得
㫖明太祖陵遣睿親王其餘遣尹壯圖朱珪蔣賜􁦹
　　乾隆四十九年閏三月初三日行在禮部奏言
皇上親詣
明太祖陵奠酒儀注是日
皇上御行服乗輿進東角門由饗殿東夾道至陵寝門
　　内降輿扈從之王大臣侍衛等在大門外下馬随
　　行禮之三品以上文武大臣官員預往大門外東
　　旁排立
聖駕到時鴻臚寺官引三品以上大臣官員随入至二
　　門内按翼排立内務府官預設䑓盞於陵前正中
　　武備院官預鋪拜褥(臣/)達椿(臣/)徳明恭導
皇上升拜褥跪衆皆随跪逓酒盃大臣跪逓酒盃
皇上三奠酒行三叩禮衆皆随行禮禮畢鴻臚寺官預
　　引大臣官員出大門外在東旁排立(臣/)達椿(臣/)徳
　　明恭導
皇上由原輿處升輿奏入報
聞
　　乾隆四十九年閏三月二十六日行在禮部奏言
　　前經(臣/)部奏准徐州府銅山縣
　河神廟請遣官拈香致祭謹將扈從大臣職名繕寫
　　名簽恭候
欽派一員前往致祭奏入得
㫖遣睿親王
　　乾隆四十九年閏三月二十七日行在禮部奏言
皇上幸徐州往返渡黄
　河瀆拈香儀注是日
皇上具行服乗輿至綵棚降輿處降輿(臣/)逹椿(臣/)徳明
　　恭導
皇上入綵棚至香案前立司香官恭捧香盒跪進
皇上三上瓣香鋪拜褥官鋪拜褥
皇上升拜褥不贊行二跪六叩禮禮畢(臣/)等恭導
皇上出綵棚至降輿處升輿奏入報
聞
　　乾隆四十九年四月初一日行在禮部奏言山東
　　省汶上縣分水口
禹王廟
　龍神廟明臣宋禮祠濟寜州先賢仲子由祠任子不
　　齊祠等五處請遣官拈香謹將扈從大臣職名繕
　　寫名簽恭候
欽派二員前往奏入得
㫖
禹王廟
　龍神廟遣睿親王其餘遣朱珪達椿
　
欽定南巡盛典卷六十八
欽定四庫全書
欽定南巡盛典卷六十九
褒賞
　　(臣/)等謹按重仲舒有言春者天之所以生也仁者
　　君之所以愛也天行健而覆露照導普汜無私聖
　　憲天而行慶施惠莫不欣悦帝王統乾元體太一
　　法乎春生歸於仁育三五以來靡不由之
　國家重熙累洽寰海内外沐浴膏澤歌咏太平之日
　　乆矣
皇上以至仁極聖秉籙膺圖羣生霑濡淪肌浃髄
清蹕所屆
愷澤覃敷極渥至優懿爍往載粤自重光協洽洎乎閼
　　逢執徐
翠華六幸江浙内而親藩卿尹扈從之臣外而秉節麾
　　旄封疆之吏下逮文武將士庻司百執事迄芻蕘
　　輿𨽻掃除輯濯之夫靡不
睿慮周詳賚予周悉至若耆年碩徳齒危髪秃之彦英
　　跱俊邁覈義希仁之士隠淪野處白叟黄童瞻雲
　　就日遮道迎
鑾者或
優以爵禄或
頒之粟帛或
予以金錢或
錫以酺燕躬被者抃舞逖聴者謳思夐哉邈乎登郅治
　　于隆平超羲軒而無上太和保合醲化充周又豈
　　僅式序有位加地進律之云爾㢤
深恩沐於平日
異數被於入疆易曰雲行雨施品物流形葢乗春以
布澤而天下歸仁固非揚厲之所能賅舉矣(臣/)等謹録
　　前後所奉
諭㫖
恩賞諸事依次年月彚輯成編為
褒賞第七
欽定四庫全書
欽定南巡盛典卷六十九
褒賞
　　乾隆十五年十月初一日
上諭内閣曰向來截留漕糧歇帮船隻例給一半本折
　月糧俾旗丁資以養贍朕前因南省明春需米將江
　浙二省乾隆十五年漕米共截留二十五萬石應減
　帮船頗多若照例給與折半月糧恐其苫葢食用尚
　有不敷著加恩於應給折半之外再賞給二分以恤
　丁力該部即遵諭行
　　乾隆十六年正月二十一日
上諭内閣曰朕此次南巡所有經過直𨽻山東江南浙
　江地方各營汛兵丁有派辦差務者著查明賞給兩
　月錢糧以昭恩賚
　　乾隆十六年正月二十二日
上諭内閣曰朕翠華南幸所有直𨽻山東江南浙江等
　省承辦差務之文武官弁宜一體加恩著各該督撫
　查明咨部凡有罰俸降級之案俱准其開復其無此
　等叅罸案件者各加一級
　　乾隆十六年二月初七日
上諭内閣曰此次隨朕南巡人等雖俱賞有帮貼路費
　俸禄錢糧官馬但内地行走與口外不同其一應物
　價不無昂貴勢必稍需餘費著總理行營事務大臣
　將此次随來大臣侍衛官貟執事人兵丁及存住順
　河集人等作何加恩賞賜之處分别定議具奏所賞
　銀兩於兩淮塩政存貯公項銀内動用
　　乾隆十六年二月初八日
上諭内閣曰劉師恕著加恩賞給侍讀學士職銜呉華
　孫汪士鍠于枋周龍官俱著加恩給還翰林院編修
　以原銜休致
　　乾隆十六年二月初九日
上諭内閣曰朕稽古時巡省方問俗直𨽻屢經臨幸地
　　方供頓辦理夙有章程山左山右曽准商捐於閭閻
　　並無擾累兹當巡幸江南地方官初次承辦大差距
皇祖南巡已四十餘年舊章難于稽攷深慮其辦理拮据
　　或致有累民力今兩淮商人踴躍急公捐輸報効地
　　方官一應公務俱於此取給可信其無絲毫擾累閭
　　閻而辦理工程貧民更得資其利賴於生計轉有禆
　　益甚屬可嘉著加恩各按其本身職銜加頂帶一級
　　以示朕䘏商為民至意
　　　同日
　上諭内閣曰熊學鵬著加恩賞給原銜王璣葉一棟繆
　　孔昭俱著加恩賞給鴻臚寺卿銜馬豫賞給翰林院
　　編修銜曺繩柱朱鳳英王箴輿各賞給原道府銜黄
　　蘭谷賞給五品銜桞廷璣賞給原知縣銜朱鎔賞給
　　縣丞銜黄暄馮焜俱加恩准令河工効力三年無過
　　以通判補用
　　　乾隆十六年二月初十日
上諭内閣曰朕巡幸江浙經過地方各營汛兵丁有派
　令辦差者俱著加恩賞給兩月錢糧今念河兵有攬
　縴諸務更屬勤勞再加賞一月錢糧以示優䘏
　　乾隆十六年二月十三日
上諭内閣曰髙斌張師載管理挽縴河兵一路随從諸
　事實心辦理所屬河工人員亦俱能黽勉出力甚属
　可嘉髙斌著加一級張師載著加頂帶一級作為從
　一品其河工辦差人員俱著各加一級
　　乾隆十六年二月十五日
上諭内閣曰許王猷著加恩賞給侍讀學士銜江呉鑑
　著給還知州銜陳克鎬黄湘俱著給還知縣銜嚴鈺
　仍賞給主簿銜黄錫申以叅將用周光烈交與該部
　發往鄰省以守備委署試用三年無過題請寔授
　　同日
上諭内閣曰革職提督楊凱前來接駕朕觀其年力未
　衰從前叅案尚無實在劣蹟且曾經厯練戎行著加
　恩以總兵官用
　　乾隆十六年二月十六日
上諭内閣曰朕省方所至廣沛恩膏前因兩淮商衆踴
　躍急公業已加恩優奬更念其運綱輸課接濟民食
　恤商斯足以惠民特行再沛殊恩著將兩淮綱塩食
　塩於定額外每引賞加一十觔不在原定成本之内
　俾得永逺沾受實惠商人仰體朕博愛敦本至意風
　俗雖未必驟更近一分返檏之心即逺一分極奢之
　念植息毋取其三倍減一分售塩之價即利一分食
　塩之人其有昂值網利致累閭閻則深負加恩徳意
　該塩政其通示衆商知之
　　同日
上諭内閣曰革職廣東巡撫王謩著加恩賞給三品職
　銜革職衡永彬道許登瀛著加恩賞給五品職銜
　　乾隆十六年二月十七日
上諭内閣曰朕清蹕南巡行慶施惠所有駐防旗人亦
　應一體加恩著各督撫將軍等將江寜京口浙江等
　處駐防滿洲漢軍官兵年七十八十以上者查明分
　别賞賚
　　乾隆十六年二月十八日
上諭内閣曰于梓年已八十前來接駕著加恩給還知
　縣原銜並著賞給縀疋
　　乾隆十六年二月十九日
上諭内閣曰現在随營當差之江寜等處協領恭領等
　著各賞給縀四疋防禦以上官員各賞給縀三疋驍
　騎校兵丁人等各賞給一月半錢糧沿途坐臺及随
　督臣黄廷桂當差之京口等處協領叅領等員著各
　賞給縀三疋防禦以上等官各賞給縀二疋驍騎校
　兵丁人等各賞給一月錢糧
　　乾隆十六年二月二十日
上諭内閣曰舉人華希閔年逾八十著給與知縣職銜
　仍著賞給縀疋
　　同日
上諭内閣曰孫灝從前革職之案尚無寔在劣蹟且年
　力猶屬壯盛著加恩以少詹事補用
　　乾隆十六年二月二十三日
上諭内閣曰顧祖鎮著加恩賞給五品職銜郭孫順著
　給還檢討職銜范瑶著給還知府職銜
　　乾隆十六年二月二十五日
上諭内閣曰李重華著加恩賞給編修原銜
　　乾隆十六年三月初二日
上諭内閣曰此次接駕人内革職御史范咸員外郎陳
　祖勲知府金以成姜士崙同知徐志巖州同烏伸州
　判張宗洙俱著加恩給賞原銜
　　乾隆十六年三月初七日
上諭内閣曰胡彦頴著加恩給還編修原銜費楷陳㳟
　周宣猷俱著賞給原銜
　　乾隆十六年三月初八日
上諭内閣曰瘳鴻章著加恩給還檢討
　　乾隆十六年三月十一日
上諭内閣曰朕問俗省方翠華所至黄耉台背䇿杖歡
　迎雖已于途次各加恩賜而恤髙年推恩宜渥著各
　督撫查明經過州縣男婦七十以上者照從前恩詔之
　例分别賞賚
　　乾隆十六年三月十三日
上諭内閣曰此次杭州駐防滿洲官員兵丁内沿途坐
　臺随營當差以及演陣人員俱已加恩分别賞賚但
　在城駐劄官員兵丁此際亦各奮勉當差著加恩于
　官員兵丁較演陣人員賞賚之數減半分開賞賚
　　乾隆十六年三月十五日
上諭内閣曰陳其凝著加恩賞給編修職銜熊本著給
　還編修原銜王者輔陳令言著給還知州縣丞原銜
　　乾隆十六年三月十六日
上諭内閣曰此次随從大臣侍衛章京執事兵丁等從
　前雖經加恩賞賜但行走日期過多不無所費著加
　恩大臣侍衛章京執事兵丁等仍照前次總理行營
　大臣等議奏之數賞給
　　乾隆十六年三月十九日
上諭内閣曰文鐸著加恩給還知縣原銜
　　乾隆十六年三月二十三日
上諭内閣曰致仕侍郎沈徳潛著加恩照依原官賞給
　本俸
　　同日
上諭内閣曰呉槃陳采俱著加恩給還知府原銜陳夢
　魚著給還司務原銜
　　乾隆十六年三月二十四日
上諭内閣曰革職同知李直方黄煐通判方道永知縣
　張應梅吏目譚秀健俱著加恩賞給原銜
　　乾隆十六年三月二十六日
上諭内閣曰革職總兵雷澤逺著加恩賞給叅將銜令
　其休致革職知縣吴率祖教諭魏權俱著賞給原銜
　　乾隆十六年三月二十八日
上諭内閣曰革職監察御史王原圻知縣陳嘉書張鑑
　俱著加恩給還原銜
　　同日
上諭内閣曰江寜駐防兵丁每年應支兵米例支本色
　四個月折色八個月其折色内惟二三五六八九等
　月每石折銀一兩二錢至十一十二兩月及遇有閏
　月每石則折銀七錢五分多寡既未畫一且偶值市
　價昂貴兵丁未免拮据嗣後江寜駐防兵丁十一十
　二兩月並閏月折色俱著加恩照二三等月之例一
　概給銀一兩二錢該部即遵諭行
　　乾隆十六年三月三十日
上諭内閣曰大學士陳世倌從前罷任尚無大咎上年
　已復予原銜此畨於行在屢經召見雖年過七十精
　力尚健且係舊人仍著入閣辦事
　　乾隆十六年四月初三日
上諭内閣曰革職叅將阮玉堂著以都司用革職都司
　耿蕙著以守備用
　　乾隆十六年四月初五日
上諭内閣曰賞給拉縴河兵錢糧一月自京随來水手
　網户賞給錢糧半月江南水手頭領賞給二兩銀錁
　一錠水手等仍各賞給一兩銀錁一錠
　　乾隆十六年四月初七日
上諭内閣曰著于商捐供億銀内賞給蘇州織造圖拉
　一萬五千兩以為辦公之用
　　乾隆十六年四月初十日
上諭内閣曰乍浦水師滿洲兵自雍正七年設立於杭
　州江寜二處餘丁内挑選移駐原定加増每名月支
　餉銀二兩米一石伊等水陸操防差務繁多而移駐
　將及二十年家口漸増所領銀米不敷食用朕命駕
　省方清問所周無不廣敷渥澤自應一體加恩所有
　　乍浦駐防水師新兵每月米石著照杭州駐防之例
　　給與二石五斗其應支本色折色之處令該將軍督
　　撫都統酌量照例辦理
　　　乾隆十六年四月二十四日
　上諭内閣曰休致尚書魏廷珍之子魏鍚齡賞給一品
　　廕生
　　　乾隆二十二年正月初二日
　上諭内閣曰朕巡幸江浙前經降㫖截留江蘇漕糧十
　　萬石浙江漕糧五萬石預備臨期平糶之用所有此
　　項減歇漕船向例止給一半月糧於該丁等生計未
　　免拮据著加恩於應給月糧之外再賞給十分之二
　　該部即遵諭行
　　　乾隆二十二年正月十八日
　上諭内閣曰朕奉
皇太后鑾輿載臨江浙經過直𨽻山東各州縣男婦年七
　　十以上者俱著查明照從前恩詔之例分别賞賚
　　　乾隆二十二年正月二十五日
　上諭内閣曰此次南巡所有直𨽻山東派出辦差兵丁
　　著加恩賞給兩個月錢糧
　　　乾隆二十二年正月二十九日
　上諭内閣曰此次南巡經過直𨽻山東二省所有辦差
　　文武各官住俸罸俸降級之案著加恩准其開復如
　　無此等叅罸案件者各加一級
　　乾隆二十二年正月三十日
　上諭内閣曰大學士史貽直謝事歸田協辦大學士尚
　　書梁詩正請假終養在籍均屬安静可嘉兹值南巡
　　前來接駕俱著加恩照其品級在家食俸侍郎錢陳
　　羣從前在京供職勤慎今養疴林居亦著加恩在家
　　食俸以昭眷念舊臣之意
　　　乾隆二十二年二月初一日
　上諭内閣曰左都御史梅瑴成在
皇祖時以筭學効力内廷經朕擢用洊厯正卿今謝事家
　　居年近八十著加恩照其原品級在家食俸
　　　乾隆二十二年二月初二日
　上諭内閣曰朕省方觀民再臨江浙行慶施惠蔀屋均
　　霑其地方各官之承辦差務者亦宜加以優叙以昭
　　盛典所有江浙二省辦差文武員弁任内罸俸住俸
　　降級之案俱著加恩准其開復其無此等叅罸者俱
　　各准其加一級
　　　同日
　上諭内閣曰朕翠華南幸載莅江淮問俗省方宏敷愷
　　澤兩淮衆商皆未登仕版之人其承辦差務踴躍急
　　公宜沛特恩以示奬勵伊等本身原有職銜如已至
　　三品者俱著賞給奉宸苑卿銜其未至三品者俱各
　　加頂帶一級
　　同日
　上諭内閣曰朕奉
皇太后鑾輿載巡江浙所至黎庻愛戴情殷夾道焚香歡
　迎輦路而鶴髪皤然扶携恐後尤堪軫念所有江浙
　二省男婦年七十以上者俱著加恩照從前恩詔例
　賞賚以示優老引年之意
　　乾隆二十二年二月初三日
上諭内閣曰兩淮辦差商衆現已加恩優叙更念該啇
　等銷引辦課嵗額通完而於地方公事更樂輸恐後
　即如前嵗江省灾務在國家之撫恤雖已逾數千萬
　而淮揚煮賑半出商捐其桑梓任恤之誼深可嘉予
　著再加恩自丁丑綱為始綱塩食塩每引加賞十觔
　不在原定成本之内以二年為限庻民力既足而商
　力亦紓以示恤商愛民之意
　　同日
上諭内閣曰朕清蹕時巡膏澤叠沛所有江浙二省派
　出辦差之緑營兵丁俱著加恩賞給兩月錢糧以昭
　恩賚
　　乾隆二十二年二月初五日
上諭内閣曰禮部侍郎沈徳潛致仕歸田年逾八十實
　為蓬瀛人瑞今來接駕著加恩給與禮部尚書銜以
　示優念老臣之意
　　乾隆二十二年二月二十一日
上諭内閣曰現在隨營行走當差之江寜協領委署前
　鋒翼長各賞縀四疋防禦以上等官各賞縀三疋驍
　騎校兵丁人等各賞一月半錢糧
　　同日
上諭内閣曰自京随來水手網户著賞一月錢糧江南
　省水手頭目著賞一兩重銀錁兩個水手每名著賞
　一兩重銀錁一個縴兵每名著賞一月錢糧
　　乾隆二十二年二月十五日
上諭内閣曰現在随同䕶軍營當差杭州協領著賞縀
　四疋防禦以上等官各賞縀三疋驍騎校兵丁人等
　俱著賞給一月半錢糧沿途坐臺江寜京口杭州乍
　浦協領恭領著各賞縀三疋防禦以上等官各賞縀
　　二疋驍騎校兵丁人等著賞給一月錢糧
　　　同日
　上諭内閣曰朕奉
皇太后鑾輿再臨江浙巡省所至惠澤頻頒而優老引年
　　加恩尤渥其江寕京口杭州乍浦等駐防旗人男婦
　　年七十以上者亦著照從前恩詔例一體賞賚以昭
　　慶典
　　　乾隆二十二年三月初三日
　上諭内閣曰此次駐防杭州官兵内沿途坐臺随營辦
　　差演陣人等俱已加恩分别賞給在城官兵尚未得
　　賞伊等俱各奮勉辦差著加恩與演陣官兵减半賞
　　給
　　乾隆二十二年三月初七日
　上諭内閣曰京城随來水手網户著賞給一月錢糧江
　　南省水手頭目等賞給一兩重銀錁各二個水手等
　　著賞給一兩重銀錁各一個管河兵守備著賞給金
　牌各一面銀牌各二面千總把總等著賞給銀牌各
　三面効力千總把總等著賞給銀牌各二面六班河
　兵著賞給一月錢糧
　　乾隆二十二年三月十二日
上諭内閣曰顧棟髙前以保舉經學特賜國子監司業
　銜今朕巡幸江南前來接駕念其年登耄耋經術湛
　深著加恩賜以國子監祭酒銜用示奬勵寔學之意
　　同日
上諭内閣曰秦夀然著加恩賞給翰林院編修職銜秦
　芝田著賞復知縣原銜秦東田秦莘田俱著賞縀二
　疋
　　乾隆二十二年三月十五日
上諭内閣曰自京随來水手網户著賞一月錢糧江南
　省水手頭目著賞一兩重銀錁各二個水手等著賞
　一兩重銀錁各一個拉縴河兵一千名著賞一月錢
　糧
　　乾隆二十二年三月二十三日
上諭内閣曰原任大學士史貽直從前為伊子致書是
　以令其休致兩年以來家居安静業已改悔朕南巡
　前來接駕見其精神未衰尚堪任使且宣力年乆本
　係舊臣大學士黄廷桂現在兼管陜甘總督内閣需
　人史貽直仍補授大學士入閣辦事黄廷桂仍以大
　學士管理陜甘總督事務
　　乾隆二十二年七月十四日
上諭内閣曰今春南巡接駕廢員内酌量情罪較䡖者
　加恩分别賞給職銜用廣行慶施惠之典所有胡定
　虞欽元龔鍚輅趙林徐以豐沈瀾汪垕馮景曾馮渠
　王賔孔興浙徐錦于文駿黄昌遇施敬勝康廷道胡
　圻蕭濬故彦輔郭錦眷謝禮朱元彬蔣尚憲孫璋劉
　晏于文濬張廷發王瑜楊明楊成龍馬正蘇芳張髙
　萬世洪等三十四員俱著照原銜賞給頂帶馮元欽
　呉􁮦嚴裕鈺余騰蛟夏宗瀾朱叔權陳克䋲王熉陳
　詩劉炳張秉綸劉日章沈震世汪疇李百奎韓榗張
　九鈞呉日華曺守垣湯登鰲李九標呉卓黄宜載謝
　祖庚梁卿材焦作新俞垂宋文鑑楊髙士馬澤程國
　棟陳學沆陳基姜之瑜梅廷訓卞灤趙康呉鶚峙胡
　世科葛淳王鑑黄家甲程元度金世越王林顧楠宋
　模宋應麟黄守箴鄭嘉忠曾曰環蔣禹敷金枚臣顧
　紹愚黄元吉等五十五員俱著照伊原銜降一級賞
　給頂帶宫爾勸著照伊原銜降四級賞給頂帶丁廷
　譲著照伊原銜降三級賞給頂帶戚振鷺著照伊原
　銜降二級賞給頂帶金文淳著該部行文調取來京
　引見
　　乾隆二十七年正月十三日
上諭内閣曰朕因巡幸江浙前經降㫖著照丁丑年之例
　於江浙兩省冬兑漕糧内各截留十萬石預備臨時
　平糶之用所有此次減歇漕船向例止給一半月糧
　於該丁等生計未免拮据著加恩於應給月糧之外
　再賞給十分之二該部遵諭速行
　　乾隆二十七年正月十七日
上諭内閣曰此次南巡所有直𨽻山東派出辦差兵丁
　著加恩賞給一月錢糧
　　乾隆二十七年正月二十三日
上諭内閣曰此次南巡經過直𨽻山東二省所有辦差
　文武各官住俸罸俸絳級之案俱著加恩准其開復
　如無此等叅罸案件者各加一級
　　乾隆二十七年二月初四日
上諭内閣曰朕清蹕時巡聿昭慶典所有江浙二省派
　出辦差兵丁著加恩賞給兩月錢糧以示恩賚
上諭内閣曰原任左都御史梅㲄成以康熙年間舊人
　服官有年休致在籍今前來接駕雖齒逾八秩而神
　明不衰居鄉亦復安静洵屬昇平耆瑞念其家計清
　素諸子内亦無通籍之人著加恩將伊長子梅釴賞
　給舉人一體㑹試以示優眷
　　乾隆二十七年二月十二日
上諭内閣曰朕此次南巡所有江浙二省辦差文武各
　官任内罸俸住俸降級之案俱著加恩准其開復其
　無此等叅罸案件者著各加一級以昭慶典
　　乾隆二十七年二月十四日
上諭内閣曰朕此次南巡所有兩淮啇衆承辦差務皆
　能踴躍急公宜沛特恩以示奬勵其己加奉宸苑卿
　銜之黄履暹洪徴治江春呉禧祖各加一級已加按
　察使銜之徐士業汪立徳王朂俱著加奉宸苑卿銜
　李志勲汪秉徳畢本恕汪燾著各加按察使銜程徴
　棨著賞給六品職銜程揚宗程玓呉山玉汪長馨俱
　著各加一級
　　同日
上諭内閣曰兩淮商衆現已加恩優叙更念該商等銷
　引辦課嵗額通完而於承辦差務尤能踴躍急公深
　堪嘉予著再加恩自壬午綱為始綱塩食塩每引加
　　賞十觔不在原定成本之内以二年為限庻民食既
　　足而商力亦舒用示恤啇愛民之意
　　　乾隆二十七年二月十五日
　上諭内閣曰自京随來水手網户每人賞一月錢糧江
　　南水手頭目每人賞一兩重銀錁二個水手每人賞
　　一兩重銀錁一個拉縴河兵一千名每人賞一月錢
　　糧
　
　　　乾隆二十七年二月十七日
　上諭内閣曰朕奉
皇太后鑾輿南巡江浙行慶施惠愷澤鴻敷而優老引年
　　推恩宜渥所有江浙二省及經過地方男婦年七十
　　以上者俱著加恩照從前恩詔例一體賞賚以廣
慈福
　上諭内閣曰朕稽古省方推
恩錫福其江寕京口杭州乍浦等駐防旗人男婦七十以
　上者亦著照從前恩詔例一體賞賚以敷慶澤
　　乾隆二十七年三月初六日
上諭内閣曰由京城随從水手網户人等各賞給一月
　錢糧江南水手頭目等各賞給一兩重銀錁二個水
　手等各賞給一兩重銀錁一個管河兵守備等各賞
　給金牌一面銀牌二面千把總等各賞給銀牌三面
　効力千把總等各賞給銀牌二面六班河兵等各賞
　給一月錢糧
　　乾隆二十七年三月十一日
上諭内閣曰此次南巡兩淮辦差商衆已降㫖奨賞而
　浙商亦有承辦差務巡省所至宜一體加恩以敷慶
　澤著將嘉松寕紹等所運銷引每引各加五觔以一
　年為滿俾民食足而商力紓稱朕恤商愛民至意
　　乾隆二十七年三月十四日
上諭内閣曰本年巡幸江浙降㫖截留漕糧以備平糶
　所有此次減歇漕船業已加恩於一半月糧之外賞
　給十分之二而各省因灾减歇漕船向例俱止給一
　半月糧于該丁等生計未免拮据亦著加恩各於應
　給月糧之外賞給十分之一該部遵諭速行
　　同日
上諭内閣曰尚書錢陳羣原係刑部侍郎著加恩賞給
　刑部尚書銜
　　乾隆二十七年三月二十一日
上諭内閣曰自京随來水手網户著每人賞給一月錢
　糧江南水手頭目等著賞給銀一兩銀錁二個水手
　頭目等著賞給銀一兩銀錁一個河兵一千名每人
　著賞給一月錢糧撑駕渡江槳船兵二十八名著加
　倍每人賞給兩月錢糧
　　乾隆二十七年四月十三日
上諭内閣曰河庫道錢度糧道胡文伯厯仕江省年乆
　辦理公務俱屬奮勉出力著加恩賞給按察使銜以
　示奨勵
　　乾隆二十七年四月十四日
上諭内閣曰鎮江府署丹徒縣知縣徐名標辦公黽勉
　著加恩准其實授
　　乾隆二十七年四月二十五日
上諭内閣曰恩賞拉縴河兵六百名每名銀二兩共銀
　一千二百兩
　　乾隆二十七年六月十一日
上諭内閣曰吏兵二部將此次南巡接駕人員查開履
　厯按情具奏朕詳加檢閲除從前已經賞給頂帶職
　銜並案情較重者毋庸辦理外所有編修沈齊禮胡
　紹鼎張坦湯大紳邵齊燾毛咏喻煒陸樹本檢討潘
　乙震等九員俱因考試休致别無公私過犯其有情
　願來京考試者准其自行來京候朕考試定奪至因
　事降革之馮鎬趙通經趙屏晉金文宗朱扆靳樹椿
　徐炳王心銘叚宏深韓鏞鍾和梅戴泰運田僖等十
　三員核其縁事情節尚屬因公與行止卑汚及有贓
　私罪贖者不同著該部行文調取來京引見再降諭
　㫖並將各員原恭情由查明于引見時一併附摺聲
　奏
　
　
　
　
　
　
　
　
　
　
　
　
欽定南巡盛典卷六十九
　欽定四庫全書
　欽定南巡盛典卷七十
　褒賞
　　　乾隆二十九年十月十五日
　上諭内閣曰朕明春恭奉
皇太后安輿巡幸江浙扈從人等需用船隻俱照每船水
　　手按名給與僱值第念該船户等在途駕駛往還實
　　為勞勩其應行抵通船隻守候更不免需時若照常
　　價毎水手一名日給口食銀五分資給或未能充裕著
　　加恩將所有扈從船隻按照水手毎日毎名日増給
　　銀一分抵通船隻毎名日増給銀三分該督撫等即扵
　　恩賞及上屇餘存銀兩内動用並責成司船之員稽
　　查妥辦毋任胥役人等從中侵蝕俾船户均沾實恵
　　　乾隆三十年正月十八日
　上諭内閣曰朕恭奉
皇太后安輿巡幸江浙鑾輿所莅宜廣
慈仁以昭盛典所有經過直𨽻山東二省之老民老婦著
　　照從前恩詔之例賞賚用昭優老引年之意
　　　乾隆三十年正月十九日
　上諭内閣曰朕翠華南幸經過直𨽻山東二省辦差文
　　武各官住俸罰俸降級之案俱著加恩准其開復如
　　無此等叅罰案件者各加一級
　　　同日
　上諭内閣曰此次南巡所過直𨽻山東二省派出辦差
　　兵丁著加恩賞給兩月錢糧
　　　乾隆三十年正月二十日
　上諭内閣曰朕因巡幸江浙前經降㫖于江浙二省冬
　　兊漕糧内各截留十萬石預偹臨時平糶之用此項
　　減歇漕船向例止給一半月糧於該丁等生計未免
　　拮据著加恩於應給月糧之外冄賞給十分之二
　　　乾隆三十年正月二十三日
　上諭内閣曰朕恭奉
皇太后安輿省方問俗凡清蹕所經祗令灑掃潔净毋事
　　華餙及添建行宫屢經降㫖申諭而地方大吏以
慈駕臨駐氊廬究不若屋宇之安善尚有葺治行館以供
　　憩息者因其義適
温凊且成事不説是以不復禁止茲停景州見一切位置
　　頗為妥適從前所賞公帑尚恐不敷應用在封疆大
　　臣善體朕意雖不致派累閭閶而各官或有捐亷經
　　理亦非所以示體恤著加恩於直𨽻存公項内賞銀
　　二萬兩以裕工作之需冄山東亦有新建坐落三處
　　經畫量與直𨽻相同亦著於該省存公項内賞銀二
　　萬兩充用該部即遵諭行
　　　乾隆三十年二月初八日
　上諭内閣曰朕恭奉
皇太后安輿巡幸江浙翠華所至愷澤覃敷而優恤髙年
　　推恩宜渥著将江南浙江二省男婦年七十以上者
　　俱照從前恩詔之例一體賞給以示恩賚
　　　乾隆三十年二月初十日
　上諭内閣曰此次南巡所有江浙二省派出辦差兵丁
　　著賞給兩月錢糧以示恩賚
　　　乾隆三十年二月十二日
　上諭内閣曰朕巡幸江浙所有該二省辦差文武各官
　　任内罰俸住俸降級之案俱著加恩准其開復其無
　　此等叅罰案件者著各加一級
　　　乾隆三十年二月十三日
　上諭内閣曰水手呉賔吕聖林劉皇太著加恩賞給八
　　品頂帶
　　　乾隆三十年二月十四日
　上諭内閣曰江南浙江辦差滿洲兵丁著加恩賞給一
　　月錢糧
　　　乾隆三十年二月十五日
　上諭内閣曰朕恭奉
皇太后臨幸江浙推
恩錫類優渥引年著将江寧京口杭州乍浦駐防男婦年
　　七十以上者亦照從前恩詔例一體賞給以敷慶澤
　　　乾隆三十年二月十六日
　上諭内閣曰朕此次南巡體恤兩淮啇衆先期傳諭不
　　令捐輸䌓費而伊等趋事踴躍甚屬可嘉著加恩均
　　照本身職銜各加一級
　　　乾隆三十年二月十七日
　上諭内閣曰原任吏部尚書王安國之子生員王念孫
　　著加恩賞給舉人一體㑹試
　　　乾隆三十年二月十九日
　上諭内閣曰京中隨來水手網户著賞給一月錢糧江
　　南水手頭目著賞給一兩重元寳兩個水手毎人著
　　賞給一兩重元寳一個拉縴河兵一千名著賞給一
　　月錢糧
　　　乾隆三十年二月二十日
　上諭内閣曰此次渡江各船水手人等往返駕駛俱屬
　黽勉著加恩於應給僱值四分外毎名毎日各增給
　銀一分以示體恤該部即遵諭行
　　乾隆三十年二月二十五日
上諭内閣曰拉縴六班河兵俱著加恩各賞一月錢粮
　管兵守偹等各賞金牌一面銀牌二面千搃把搃各
　賞銀牌三靣効力千縂把總各賞銀牌二面下船催
　䟎拉縴河兵之水手網户十四名各賞給一兩重銀
　錁一個
　　乾隆三十年閏二月初六日
上諭内閣曰翰林院編修陳邦直著賞給翰林院侍讀
　銜
　　乾隆三十年閏二月初八日
上諭内閣曰此次接駕一百七嵗之訓𨗳王世芳著賞
　給匾額並縀二疋
　　乾隆三十年閏二月十二日
上諭内閣曰沈徳潜錢陳羣江浙耆宿也並以卿貳子
　告里居曩者省方東南存問所及特晉尚書階優頒
　廪禄茲時廵莅止二臣咸扶杖迎謁耄耋而神明不
　衰維國之瑞朕甚嘉焉其各加太子太傅以寵異之
　沈徳潜之孫錢陳羣之㓜子各一人並賜舉人一體
　應禮部試俾二臣益忻愉恬飬以躋期頥副朕優髙
　年眷舊臣之意
　　乾隆三十年閏二月十九日
上諭内閣曰沈徳潜錢陳羣前以侍郎子告里居曾降
　㫖准令在籍食俸今已晉加尚書銜俱著照加銜食
　一品俸
　　乾隆三十年閏二月二十三日
上諭内閣曰食二兩錢糧水手頭目吕聖林劉星太等
　俱賞給八品頂帶毎月仍賞給錢糧一兩
　　同日
上諭内閣曰京城水手網户著加恩各賞給一月錢粮
　江南水手頭目著各賞給一兩重銀錁兩個水手等
　　著賞給一兩重銀錁各一個拉縴河兵各賞一月錢
　　糧
　　　乾隆三十年閏二月二十四日
　上諭内閣曰原任禮部侍郎蔡世逺之子蔡長訥原任
　　江蘓廵撫邵基之孫邵洪俱著賞給舉人一體㑹試
　　　乾隆三十年三月二十五日
　上諭内閣曰由亰都隨來之水手網户著賞給一月錢
　　糧江南省水手頭目等賞給一兩銀錁各二個水手
　　等賞給一兩銀錁各一個拉縴河兵一千名毎人賞
　　五錢銀錁各一個
　　　乾隆三十年四月初二日
　上諭内閣曰東省拉縴河兵著加恩賞給一月錢糧
　　　乾隆三十年四月十一日
　上諭内閣曰
皇太后御舟及隨從各船所有直𨽻拉縴河兵六百名毎
　　人著賞銀二兩
　　乾隆三十年六月二十二日
上諭内閣曰此次南廵接駕人員據吏兵二部查開履
　歴案情朕詳加檢閲核其縁事情莭内因考試休致
　之編修沈齊禮周龍官陸樹本戈岱邵齊燾焦汝翰
　檢討艾茂李臺金維岱等九員有情愿來京考試者
　准其自行來京候朕考試定奪至因事降革之沈慰
　祖陸朝棟鹿驄豫王銘琮宫去吝胡邦祜季允性莫
　如忠張學浩朱煥彭朝元張度候克岐張開仕史錦
　陶淳黄玊衡胡啓植唐廷櫆葛㞳起董鈞倪存謨蒋
　學鏡邵謙吉顧偉烈呉嘉善周鼎劉世宏余崇年宋
　齊嶽耿佩誠戴超糜大禮孟明逺等三十四員著該
　部行文調取來京引見冄降諭㫖其不願來京者聼
　之
　　乾隆四十五年正月十四日
上諭内閣曰此次南廵所有直𨽻山東派出辦差兵丁
　著加恩賞給兩月錢粮
　　同日
上諭内閣曰朕翠華南蒞行慶施恩所有經過直𨽻山
　東二省凡老民老婦著加恩賞賫用示優老引年之
　至意
　　乾隆四十五年正月十五日
上諭内閣曰此次南廵經過直𨽻山東二省所有辦差
　文武各官住俸罰俸降級之案俱着加恩准其開復
　如無此等恭罰案件者各加一級
　　乾隆四十五年正月十六日
上諭内閣曰朕廵幸江浙上年業經降㫖照從前之例
　於江浙兩省冬兊漕糧内各截留十萬石預偹臨時
　平糶之用所有此次減歇漕船向例支給一半月糧
　於該丁等生計未免拮据著加恩於應給月糧外再
　賞給十分之二以示體恤該部即遵諭行
　　乾隆四十五年正月十八日
上諭内閣曰朕巡幸江浙省方觀民曾降諭㫖令沿途
　地方大吏毋得踵事增華致滋縻費苐念蹕路經由
　直省一切行館悉仍其舊而地方官逐程修葺經理
　亦未免稍需用度著加恩於長蘆鹽課應觧内務府
　銀兩内賞給銀二萬兩以示體恤
　　乾隆四十五年正月二十日
上諭内閣曰朕翠華南蒞問俗省方道經山左因念各
　處舊有行宫乆未臨幸地方官逐程修葺經理不免
　稍需用度該省又添建坐落二處亦不無所費著加
　恩於山東塩課内賞給銀三萬兩以示體恤
　　乾隆四十五年正月二十四日
上諭内閣曰鑾儀衛曰請轎校尉奉車太監著加恩俱
　賞給一個月錢粮
　　乾隆四十五年正月二十八日
上諭内閣曰此次南巡所有山東青州徳州江寧京口
　杭州乍浦等處駐防老人老婦著加恩一體賞賚用
　宣慶澤
　　乾隆四十五年二月初六日
上諭内閣曰朕翠華南蒞愷澤覃敷而優恤髙年施恩
　宜渥所有江南浙江二省老民老婦俱著加恩賞賚
　　乾隆四十五年二月初十日
上諭内閣曰朕巡幸江浙所有該二省辦差文武各官
　任内罰俸住俸降級之案俱著加恩准其開復其無
　此等叅罸案件者各加一級
　　同日
上諭内閣曰朕清蹕時巡恩施宜渥所有江浙二省派
　出辦差兵丁著加恩賞給兩月錢粮
　　乾隆四十五年二月十四日
上諭内閣曰所有江浙两省隨營滿兵著賞給一月錢
　糧
　　乾隆四十五年二月二十一日
上諭内閣曰江南省水手頭目各賞一兩重銀錁兩個
　水手每人賞一兩重銀錁一個拉縴河兵一千名著
　賞一月錢糧
　　乾隆四十五年二月二十九日
上諭内閣曰此次隨營各項人等雖給過恩賞但内地
　行走較邉外不同用度不無稍費著總理行營事務
　王大臣将此次隨行人等及存留王家营各項人等
　作何分别給賞之處定議具奏其賞賚銀兩在兩淮
　運庫存貯公項内動支
　　乾隆四十五年三月初六日
上諭内閣曰據三寳奏上年福建省欽賜舉人郭鍾岳
　年一百嵗又陳應騰年八十八嵗宋耀年八十五嵗
　該舉人等情殷感激現由福建來至浙省謝恩等語
　郭鍾岳等以海隅寒畯年臻大耋兹因翠華南蒞逺
　渉迎鑾著各賞御書墨刻縀二疋荷包一對郭鍾岳
　壽躋百齡尤為熈朝人瑞著加恩賞給進士以示優
　眷耆儒至意
　　同日
上諭内閣曰朕臨蒞浙江所有該省辦差各兵業已加
　恩賞賚其福建緑營兵丁調至浙省辦差者並著一
　體加恩賞給兩月錢糧
　　乾隆四十五年三月初八日
上諭内閣曰浙江廵撫王亶望之母鄧氏年逾八袠著
　加恩賞給御書匾額並大縀二疋貂皮四張
　　乾隆四十五年三月初十日
上諭内閣曰呈出漪園玉件之啇人姚經又據該撫奏
　稱為浙啇中冣得力之人著加恩從優賞給四品頂
　帶其辦事出力列為一二等之各啇内除何宗方已
　授逰擊封典汪立名金海業經議叙州同即用均可
　毋庸加恩外其捐職主事王仕基捐職同知方燧捐
　職布政司經歴吳世驊許世斌捐職布政司理問許
　擎捐職州同葉道立六員著加恩各照原捐職銜賞
　給加一級頂帶
　　乾隆四十五年三月十六日
上諭内閣曰著加恩賞給京城水手網户毎人一月錢
　糧江南水手頭目毎人賞給一兩重銀錁二個水手
　等賞給一兩重銀錁一個六班拉縴河兵賞給一月
　錢糧管理河兵之守偹等各賞給金牌一靣銀牌二
　面千總把總等各賞給銀牌三面効力行走千總把
　總等各賞給銀牌二面
　　乾隆四十五年四月初七日
上諭内閣曰叅将李永吉前在河南搶䕶壩工頗著勞
　績著加恩賞給銀伍拾兩縀二疋以示優奨
　　乾隆四十五年四月十八日
上諭内閣曰山東省拉縴河兵著加恩賞給一月錢糧
　　乾隆四十八年十一月二十二日
上諭内閣曰朕明春巡幸江浙扈從人等需用船隻俱
　照毎船水手按名給與僱值苐念該船户等在途駕
　駛往還未免守候需時若照常價毎水手一名日給
　銀五分未能充裕著加恩将所有扈從船隻按照水
　手毎名增給銀一分該督撫等即于恩賞銀内動支
　並責成司船之員稽查妥辦毋任胥役人等從中侵
　蝕俾得均霑實恵
　　乾隆四十九年正月二十二日
上諭内閣曰此次南廵經過直𨽻山東二省所有辦差
　文武各官住俸罰俸降級之案俱著加恩准其開復
　如無此等叅罰案件者各加一級
　　乾隆四十九年正月二十四日
上諭内閣曰此次南巡所有直𨽻山東派出辦差兵丁
　著加恩賞給兩月錢糧
　　乾隆四十九年正月二十五日
上諭内閣曰朕巡幸江浙上年業經降㫖照從前之例
　於江浙兩省各兊漕糧内各截留十萬石預偹臨時
　平糶之用所有此次減歇漕船向例止給一半月糧
　于該丁等生計未免拮据著加恩於應給月糧外冄
　賞給十分之二以示體恤該部即遵諭行
　　乾隆四十九年正月三十日
上諭内閣曰所有長蘆啇人恭進銀十萬兩著賞給山
　東三萬兩以為辦差之費其餘七萬兩著觧交　浙江
　海塘工次備用
　　乾隆四十九年二月初二日
上諭内閣曰據明興奏癸卯科山東鄉試有年届八十
　以上之生員焦㑹塗等六名三塲完卷未經中式等
　語該生等俱年逾八旬踴躍觀光深堪嘉尚茲當鑾
　輅經臨允冝特沛恩施以示奨勵焦㑹塗趙象觀張
　申張自道徐簡颺梁重華俱著加恩賞給舉人准其
　一體㑹試用昭省方作人優恵耆齡之至意該部知
　道
　　乾隆四十九年二月初四日
上諭内閣曰所有長蘆應觧浙江海塘銀七萬兩著再
　賞給山東三萬兩以為辦差之用其餘四萬兩仍遵
　前旨觧赴海塘工程備用
　　乾隆四十九年二月初九日
上諭鑾儀衛曰請轎校尉毎名著賞給一個月錢糧
　　乾隆四十九年二月初九日
上諭内閣曰前嵗堵築青龍岡壩工時漫水業已㫁流
　旋因西壩陡蟄大溜下注河道總督李奉翰在工竭
　力搶䕶以致跌入金門被䌫格傷若非有人拯救㡬
　至隕命該督以總河大員身先督率經此危險寔堪
　嘉尚從前薩載因辦理陶莊引河甚為出力曾經賞
　給騎都尉世職今李奉翰前來接駕朕軫念前勞冝
　膺懋賞李奉翰著照薩載之例加恩賞給騎都尉世
　職以示優眷
　　同日
上諭内閣曰騎都尉世職著加恩以李奉翰長子鑾儀
　衛治正李慶徴承襲
　　乾隆四十九年二月十七日
上諭内閣曰朕巡幸江浙所有該二省辦差文武各各官
　任内罰俸住俸降級之案俱著加恩准其開復其無
　此等叅罰案件者各加一級
　　同日
上諭内閣曰朕翠華南莅慶典覃敷優恵耆年冝加渥
　澤所有江浙二省老民老婦俱著加恩賞賚
　　同日
上諭内閣曰朕清蹕時巡恩施宜溥所有江浙二省派
　出辦差兵丁著加恩賞給兩月錢糧
　　乾隆四十九年二月二十二日
上諭内閣曰亰城水手網户毎名賞給一個月錢糧江
　南水手頭目毎名賞給一兩重銀錁二個水手等各
　賞給一兩重銀錁一個六班拉撁河兵各賞給一個
　月錢糧管理河兵之守偹等各賞給金牌一面銀牌
　二面千總把總等各賞給銀牌三面効力行走千摠
　把總等各賞給銀牌二面
　　乾隆四十九年二月二十六日
　上諭内閣曰此次南巡所有江寕京口杭州乍浦等處
　　駐防之老人老婦著加恩一體賞賚用宣慶澤
　　　乾隆四十九年三月十四日
　上諭内閣曰福建欽賜進士郭鍾岳年屇一百四嵗兹
　　來浙迎鑾皓首龎眉允稱人瑞著加恩賞給國子監
　　司業職銜以示朕嘉㑹期頥至意
　　　乾隆四十九年三月二十五日
　上諭内閣曰朕巡幸浙江所有該省辦差各兵業已加
　　恩賞賚其福建緑營兵丁調至浙江辦差者並著一
　　體加恩賞給兩月錢糧
　　　乾隆四十九年四月初七日
　上諭内閣曰朕清蹕巡方優恵耆年江浙兩省已普加
　　恩賚至直𨽻山東為經過地方向來不在此例兹仰
　　承
天眷喜得五世元孫嘉慶駢臻恩施冝渥所有直𨽻山東
　　二省老民老婦俱著加恩一體賞賚用溥夀祺
欽定四庫全書
欽定南巡盛典卷七十一
褒賞
　　乾隆十六年二月初八日大學士公傅恒奏言(臣/)
　　欽奉
諭㫖今日查得預備河工打樁下埽官兵遊撃一員守
　　備四員兵五百名夫三百名應賞伊等之處酌量
　　議得遊撃賞奨武金牌一靣官縀一疋守備四員
　　每員賞奨武銀牌三靣兵五百名每名賞奨武銀
　　牌各一靣夫三百名每名賞三錢銀錁各一錠此
　　内落水守備鄭一舉兵三名酌量加賞守備官縀
　　一疋兵加賞奨武銀牌各一靣恭候
命下之日所有應賞奨武金銀牌銀錁官縀由廣儲司
　　支領賞給外其守備鄭一舉奉
㫖記名之處交與兵部謹
　奏奏入
上諭曰遊撃朱一智著再加賞奨武金牌一靣亦著交
　兵部記名鄭一舉著賞整聫大縀一疋再加賞奨武
　銀牌一靣其墜河兵丁三名亦著加賞奨武銀牌一
　靣餘依議
　　乾隆十六年二月十五日傅恒等奏言乾隆十六
　　年二月初七日奉
上諭此次隨朕南巡人等雖俱賞有帮貼路費俸禄錢
　糧官馬但内地行走與口外不同其一應物價不無
　昻貴勢必稍需餘費著總理行營事務大臣将此次
　隨來大臣侍衞官員執事人兵丁及存住順河集人
　等作何加㤙賞賜之處分别定議具奏所賞銀兩於
　兩淮鹽政存貯公項銀内動用欽此
　　(臣/)等伏思隨
駕巡方乃臣等分内之事起程以前即加
㤙賞給帮貼路費官馬錢糧途間甚屬寛裕今
皇上復念内地行走與口外不同惟恐稍有不足令(臣/)
　　等議賞隨從大臣官兵之
諭㫖體恤周詳無㣲不至查得前次遵
㫖除賞親王一千兩郡王八百両貝勒六百両宗室公
　　二百両外一品以下三品以上文武大臣賞給本
　　職正俸半年四品以下堂官侍衛等各賞給四十
　　兩五品以下堂官内府䕶軍統領前鋒章京侍衛
　　䕶軍恭領等官各賞銀三十兩六品以上文員及
　　内府恭領雲騎校歩軍恭領歩軍校管拉駝兵丁
　　章京等各賞銀二十両七品以下中書等員批本
　　處行走之監生巡捕三營守偹俱各賞銀十五両
　　䕶軍校驍騎校巡捕三營千總把總庫使等各賞
　　銀六両前鋒親軍䕶軍等各賞銀五両領催各賞
　　銀四両食錢粮執事人等各賞銀四両食二両三
　　両錢粮執事披甲校尉人等各賞銀三両其餘各
　　項匠役等俱各賞銀二両總管太監等各賞銀二
　　十両首領太監有頂太監等賞銀十五両太監等
　　各賞銀四両臣等擬将此次應賞隨從及存住順
　　河集等處人等分别酌議現在隨從一品以下三
　　品以上文武大臣仍照從前賞給半年本職正俸
　　額駙色布騰巴爾珠爾貝子扎拉豐阿俱兼都統
　　亦應照一品大臣賞給四品堂官侍衛鑾儀衞章
　　京等各賞銀四十両五品堂官監察御史内府䕶
　　軍統領前鋒章京侍衛䕶軍㕘領等各賞銀三十
　　両六品以上文員粘杆處行走閑散官員内府恭
　　領歩軍恭領步軍校等各賞銀二十両七品以下
　　文員批本處行走監生巡捕三營守偹等各賞銀
　　十五両前鋒親軍䕶軍校驍騎校巡捕三營千總
　　把總庫使等各賞銀六両前鋒及親軍䕶軍各賞
　　銀五両領催各賞銀四両食錢粮頭目執事人等
　　各賞銀四両食二両三両錢粮頭目執事拜唐阿
　　天文生聴差人披甲校尉人等各賞銀三両各項
　　匠役番役厨役步軍領催兵丁綠旂兵水手網户
　　人等各賞銀二両總管太監各賞銀二十兩首領
　　太監有頂太監各賞銀十五両太監等各賞銀四
　　両存住順河集等處大臣侍衛官員䕶軍執事各
　　項人等俱於隨
駕行走人等賞給之数减半賞給共應賞銀約四萬餘
　　両俟
命下之日各該處造具清冊交於両淮鹽政㑹同
　行在户部照数賞給可也奏入
上諭曰𫝊恒賞銀六百両扎拉豐阿色布騰巴爾珠爾
　各賞銀四百両汪扎爾哈逹哈舒赫徳班第努三汪
　由敦各賞俸一年存住順河集人等亦照隨來人等
　賞給正分餘依議
　　乾隆十六年二月二十一日傅恒奏言查現今隨
　　營行走駐防滿洲官兵内江寕協領二員佐領二
　　員騎都尉一員防尉二員驍騎校五員兵二百名
　　杭州協領一員恭領一員佐領一員防尉一員驍
　　騎校四員兵二百名乍浦佐領一員兵二十名伊
　　等俱在䕶軍營内坐堆當差再署理将軍事務黄
　　廷桂帯來京口兵二百名内除先行發回一百外
　　其餘協領一員防尉六員驍騎校二員兵一百名
　　現在隨營管理布城當差再查得自清江浦起至
　　杭州拱宸橋止沿途共二十九䑓坐䑓京口協領
　　一員恭領一員防尉六員驍騎校五員兵一百五
　　名江寕協領二員佐領二員防尉五員驍騎校四
　　員兵一百五名杭州協領一員佐領二員防尉二
　　員驍騎校四員兵八十名伊等俱各奮勉當差亦
　　應加
㤙分别賞給(臣/)等酌議現在隨營當差協領恭領等賞
　　縀各四疋佐領騎都尉防尉賞縀各三疋驍騎校
　　兵丁各賞一月半錢粮沿途坐䑓及隨黄廷桂當
　　差協領叅領等賞縀各三疋防尉以上官員賞縀
　　各二疋驍騎校兵丁各賞一月錢粮共應賞縀一
　　百十六疋銀三千四百二十両有零俟
命下之日縀疋於廣儲司支領賞給外銀両於鹽政庫
　　内存公銀両動用賞給奏入報
聞
　　乾隆十六年四月十三日山東廵撫凖㤗奏言欽
　　惟我
皇上省方問俗覃敷至治凡所以教孝表忠以樹風聲
　　者無不仰䝉
聖㤙闡發幽光以昭
聖化兹臣伏查山東之沂州府舊為瑯琊郡地嗣號臨
　　沂
　本朝因之曰沂州府陞為郡考之通志該地為漢臣
　　諸葛亮及晋臣王祥王覧唐臣顔杲卿顔真卿故
　　里是以城内舊有賢良祠為合祀亮與祥覧及杲
　　卿真卿等五臣之所又忠孝祠専祀亮祥於内今
　　各祠宇雖皆年乆堙圯而志乘載之里民思之並
　　有諸葛城孝感河諸遺跡存焉臣查此五臣者如
　　諸葛亮之鞠躬盡瘁殫忠漢室偉業豐功史冊炳
　　然至如王祥之純孝格天王覧之孝友感母洵皆
　　至性出於醇篤非僅為一代名臣已也若夫顔杲
　　卿顔真卿之節烈萃於一門孤忠標於千古尤為
　　正氣凛然是亮等不獨學術事功彪炳載籍且其
　　忠孝友悌實為千古人倫坊表今事逺年湮各蹟
　　雖沉榛莾然里民之懐想芳徽猶昭昭可考兹當
　　我
皇上翠華巡狩聿修
　慶典可否仰懇
天㤙将此五臣或
賜匾額或
賜詩章一經
聖主褒嘉則五臣之忠孝亮節既得上隨
奎藻天章永垂不朽而
聖主表忠教孝之化益更光昭萬䙫矣奏入報
可
　　乾隆二十二年二月二十三日大學士傅恒等奏
　　言查十六年隨
駕前來南省之大臣官員一品以下三品以上文武大
　　臣等賞給正俸半年四品堂官侍衛鑾儀衛章京
　　等每人賞銀四十兩五品堂官御史内府䕶軍統
　　領前鋒叅領前鋒侍衛䕶軍恭領等每人賞銀三
　　十両六品以上文職官員粘杆處行走之世襲官
　　内府叅領步軍協尉步軍尉等每人賞銀二十両
　　七品以下文職官員及廵捕營守偹等官毎人賞
　　銀十五両前鋒校親軍校戴翎頭目驍騎校巡捕
　　營千總把總庫使庫上人每人賞銀六両前鋒親
　　軍䕶軍等每人賞銀五両領催以及食四両錢糧
　　頭目拜唐阿等每人賞銀四両食二両三両錢粮
　　頭目拜唐阿書吏承差披甲校尉等俱每人賞銀
　　三両各項匠役捕役厨役步軍領催及歩甲緑營
　　兵水手網户等每人賞銀二両總管太監等每人
　　賞銀二十両首領太監有頂帯太監等每人賞銀
　　十五両太監等每人賞銀四両存住順河集大臣
　　侍衛官員䕶軍拜唐阿各項人等亦照隨從人等
　　之例賞給正分此次隨
駕前來之大臣侍衛官員拜唐阿兵丁太監及存住王
　　家營人等俱照十六年賞給之例賞給再宗室公
　　如松等四人俱照伊等現在職任賞給簡親王額
　　駙徳勒克公扎拉豐阿如何賞給及除将軍新柱
　　上次
特㤙賞給此次亦照從前賞給之處恭候
欽定欽遵賞給外交與各該處将應得賞銀大臣官員
　　各項拜唐阿兵丁匠役人等職名并内監等数目
　　造冊行文
　行在户部於両淮鹽政庫存銀両動支賞給奏入
上諭曰簡親王著賞銀三百両徳勒克扎拉豐阿著賞
　銀二百両餘依議
　　乾隆二十七年二月二十四日總理行營王大臣
　　和碩荘親王允禄等奏言乾隆二十七年二月二
　　十一日奉
㫖此次跟隨人等雖俱加㤙賞賚但内地行走與邉外
　不同所用之項皆湏少増著交總理行營王大臣等
　将此次跟隨各項人等並留王家營各項人等如何
　加㤙賞給之處分别定議具奏其所賞銀両在両淮
　鹽政庫貯公項内動用欽此伏思隨
駕廵幸皆(臣/)等分内之事未經起程已䝉
皇上加㤙賞賚今又以内地行走不無多費降
㫖議賞誠體恤臣等深㤙查乾隆十六年
皇上臨幸江南時一品以下三品以上文武大臣等賞
　　半年正俸四品堂官侍衛鑾儀衛章京等各賞銀
　　四十両五品堂官御史内府䕶軍恭領前鋒叅領
　　侍衞䕶軍叅領等各賞銀三十両六品以上文員
　　粘杆處行走世襲官員内府恭領歩軍尉歩軍章
　　京各賞銀二十両七品以下文員廵捕營守偹等
　　各賞銀十五両前鋒校親軍校藍翎校驍騎校廵
　　捕營千總把總庫使庫官各賞銀六両前鋒親軍
　　等各賞銀五両領催食四両錢粮之頭目拜唐阿
　　等各賞銀四両食三両二両錢粮之頭目拜唐阿
　　書吏聴使馬甲校尉等各賞銀三両各匠役捕役
　　厨役步軍領催步軍緑旂兵丁水手網户各賞銀
　　二両總管太監各賞銀二十両首領太監有頂帶
　　太監等各賞銀十五両太監等各賞銀四両留住
　　順河集大臣官員及各項人等减半賞給具
　奏奉
㫖傅恒著賞銀六百両色布騰巴爾珠爾扎拉豐阿著
　賞銀四百両汪扎爾哈達哈舒赫徳班第努三汪由
　敦著各賞一年俸留住順河集人䒭亦照跟隨人等
　著全分賞給餘依議欽此二十二年
皇上臨幸江南将跟隨人等賞給之處遵
㫖議奏時惟照十六年議賞具奏奉
㫖簡親王著賞銀三百両徳勒克扎拉豐阿各賞銀二
　百両其餘各項人等俱照上届賞給欽此此次荘親
　　王額駙色布騰巴爾珠爾等如何賞給之處伏候
欽定外其餘大臣官員各項人等留住王家營人等仍
　　照上届賞給候降
諭㫖由各該處造具清冊交両淮鹽政㑹同
　行在户部照数賞給奏入
上諭曰荘親王著賞銀五百両簡親王額駙色布騰巴
　爾珠爾傅恒著各賞銀四百両扎拉豐阿兆恵阿里
　袞富徳著各賞銀三百両劉統勲汪扎爾努三福隆
　阿劉綸于敏中著賞給一年正俸留住王家營人等
　减半賞給餘依議賞給又
諭曰著加㤙和濟思博克賞銀一百両額色音圗爾都
　各賞銀八十両瑪穆特謨咱帕爾各賞銀六十両
　　乾隆二十七年四月初一日大學士公傳恒奏言
　　據粮道胡文伯查稱䕶軍統領慶㤗乗座三號沙
　　飛船一隻船户楊繼聖於三月二十九日在江中
　　失風碰損並未傷人查二月初十日寳應地方因
　　風傷損船隻查明分别賞恤内三號沙飛傷次重
　　者得
㤙賞銀三十五両今船户楊繼聖碰損之船遵
㫖加賞一倍應賞銀七十両俟
命下交與督臣尹繼善即委妥員眼同賞給奏入
上諭曰著賞銀一百両
　　乾隆二十七年四月初三日両江總督尹繼善江
　　蘇廵撫愛必逹奏言臣等查接
駕老民金旭陽係蘇州府呉縣人現年一百零一嵗例
　　應具題該縣尚未具報今恭迎
聖駕欽奉
㤙㫖令即行辦理應請照例賞銀三十両給與昇平人
　　瑞四字聴本家自行建坊以昭
旌揚盛典再查向例具題覆准奉
㫖加恩賞銀十両縀一疋今奉
諭㫖賞給縀二疋應仍加賞銀十両理合奏明奏入報
聞
　
　
　
　
　
　
　
　
　
欽定南巡盛典卷七十一
欽定四庫全書
欽定南巡盛典卷七十二
褒賞
　　乾隆三十年閏二月初十日總理行營事務和碩
　　簡親王豐納亨等奏言乾隆三十年閏二月初三
　　日奉
諭㫖此次隨營人等雖俱加恩賞給但行走係内地與
　外地不同用度稍費著交總理行營事務王大臣等
　分别賞給再王家營存住各項人等應如何恩賞之
　處分别議奏所賞銀兩在兩淮鹽政庫内存貯公項
　内動用欽此查得乾隆二十七年為遵
㫖查辦隨營人等賞給之處除荘親王簡親王額駙色
　　布騰巴爾珠爾等如何賞給請
㫖定奪其餘大臣官員各項人等并存住王家營人等
　　仍照前次賞給具
　奏奉
㫖莊親王賞銀五百兩簡親王額駙色布騰巴爾珠爾
　傅恒等著各賞銀四百兩扎拉豐阿兆恵阿里衮富
　徳著各賞銀三百兩劉統勲汪扎爾努三福隆阿劉
　綸于敏中著各賞給一年俸王家營存住人等賞給
　一半其餘各衆照前次例賞欽此今次照一品以下
　　三品以上文武大臣再兼職王額駙等俱賞正俸
　　銀半年四品堂官侍衛鑾儀衛章京等每各賞銀
　　四十兩五品堂官監察御史内府䕶軍統領前鋒
　　叅領侍衛䕶軍章京每各賞銀三十兩六品以上
　　文員粘竿上行走散職官員内府叅領步營副尉
　　歩軍校等每各賞銀二十兩七品以下文官都察
　　守營官員等每各賞銀十五兩前鋒校親軍校戴
　　藍翎頭目驍騎校巡捕營千總把總庫使庫丁毎
　　各賞銀六兩前鋒及親軍䕶軍等每各賞銀五兩
　　食四兩錢糧領催及拜唐阿等每各賞銀四兩食
　　三兩二兩錢糧頭目拜唐阿書吏承差披甲校尉
　　毎各賞銀三兩各項匠役畨役厨役步兵領催綠
　　旗兵水手網户每各賞銀二兩總管太監每各賞
　　銀二十兩有頂帶太監等每各賞銀十五兩其餘
　　太監每各賞銀四兩存住王家營大臣官員各項
　　人等減半賞給俟
命下之時各該處造具清冊交與兩淮鹽政㑹同
　行在户部照數賞給奏入報
聞
　　乾隆四十五年二月十七日兩江總督薩載奏言
　　竊(臣/)接准部咨欽奉
上諭朕清蹕時巡恩施宜渥所有江浙二省派出辦差
　兵丁著加恩賞給兩月錢糧欽此除經轉行欽遵辦
　　理外伏查辦差兵丁仰䝉
聖主殊恩賞賚莫不歡欣鼓舞感頌
皇仁查厯次恭逢
聖駕南巡調撥江西來南辦差兵丁與江南各營兵丁
　　同一辦差均經前督臣
　奏明奉
㫖允准給賞今次
翠華南幸(臣/)以南省馬匹不敷
　奏明仍撥江西馬匹協濟及酌調将備等員來南差
　　遣所有江西押馬并隨同将備來南辦差兵丁似
　　應照依前屆一體給賞俾得同沐
恩膏(臣/)未敢擅便循例繕摺恭
　奏奏入
上諭曰照例賞給
　　乾隆四十五年三月初五日總理行營和碩荘親
　　王永瑺奏言乾隆四十五年二月二十九日奉
上諭此次隨駕人等雖給過恩賞但内地行走比在邊
　外不同用度不無稍費總理行營王大臣等将此次
　跟隨各項人等并存留王家營各項人等如何施恩
　分别給賞之處議奏其賞銀動支兩淮運庫銀兩欽
　此查得上次
聖駕臨幸江南賞給隨
駕荘親王簡親王御前大臣領侍衛内大臣軍機大臣
　　等每員五百兩三百兩一年俸禄不等至存留王
　　家營減半賞給其餘各項人等分别賞給此次仍
　　照前例一品以下三品以上文武大臣再兼職王
　　額駙等均給半年正俸四品堂官侍衛鑾儀衛章
　　京奏事官員批奏官員軍機章京主事等每名四
　　十兩五品堂官御史並内府章京前鋒章京前鋒
　　侍衛䕶軍章京等毎名三十兩六品以上文職粘
　　竿上散職官員内府叅領步軍協領札蘭達等每
　　名三十兩七品以下文職巡捕營守備等毎名十
　　五兩前鋒統領䕶軍統領藍翎達駮騎校廵捕營
　　千總把總庫使庫守毎名六兩前鋒親軍等毎名
　　五兩領催食四兩錢糧頭目拜唐阿等毎名四兩
　　食三兩二兩錢糧頭目拜唐阿各項匠役畨役厨
　　役歩軍領催兵緑旗兵水手網户等每名二兩總
　　管太監等每名二十兩首領太監有頂太監等每
　　名十五兩各太監等每名四兩存留王家營大臣
　　官員等項人等減半賞給之外其荘親王睿親王
　　御前大臣領侍衛内大臣軍機大臣等進呈緑頭
　　牌請
皇上應否賞給銀兩賞給俸之處俟
指示命下令各該處造具清冊交給兩淮鹽政與
行在户部一同查核數目賞給奏入
上諭曰淳頴永瑺福隆安札拉豐阿和珅徳保拉旺多
　爾濟海蘭察阿克棟阿梁國治董誥福長安等每員
　賞給本身職俸一年總管太監不必賞首領太監有
　頂太監各賞十兩餘依議
　　乾隆四十五年三月初六日閩浙總督三寳奏言
　　竊臣上年恭逢
恩科鄉試(臣/)兼署福建巡撫印務監臨科場有興化府
　　學生員郭鍾岳陳應騰宋耀等三名年登耄耋試
　　竣三塲内郭鍾岳一名年係九十九嵗精神步履
　　俱属强健經(臣/)恭摺具
　奏仰䝉
聖恩一體
欽賜舉人今該舉人郭鍾岳本年係一百嵗又陳應騰
　　年八十八嵗宋耀年八十五嵗該舉人等情殷感
　　激現由福建來至浙省叩謝
天恩恭迎
聖駕理合奏
聞奏入
上有㫖諭閣臣
　　乾隆四十五年五月十二日薩載奏言乾隆四十
　　五年恭逢
聖駕南廵欽奉
上諭江寧京口駐防老男老婦加恩一體賞賚用宣慶
　澤欽此(臣/)接准部咨即經移行今據江寧布政使劉
　　墫蘇州布政使瑺齡詳稱江寧八旗老年男婦奉
　　江寧将軍發冊内開七十以上老男六十四名每
　　名賞銀三兩共銀一百九十二兩八十以上老男
　　十七名每名賞銀四兩共銀六十八兩九十以上
　　老婦三口每口賞絹二疋折價銀一兩五錢布八
　　疋折價銀二兩三錢二分共銀一十一兩四錢六
　　分八十以上老婦九十九口毎口賞絹二疋折價
　　銀一兩五錢布八疋折價銀二兩三錢二分共銀
　　三百七十八兩一錢八分七十以上老婦二百三
　　十七口每口賞絹一疋折價銀七錢五分布四疋
　　折價銀一兩一錢六分共銀四百五十二兩六錢
　　七分通共應賞并折給絹布價銀一千一百一兩
　　三錢一分當經在於漂水縣解司乾隆四十五年
　　地丁銀内動支呈解散給又京口八旗老年男婦
　　冊報七十以上老男十五名毎名賞銀三兩共銀
　　四十五兩八十以上老男一名賞銀四兩七十以
　　上老婦八十口毎口賞絹一疋折價銀七錢五分
　　布四疋折價銀一兩一錢六分共銀一百五十二
　　兩八錢八分九十嵗以上老婦三十四口毎口賞
　　絹二疋折價銀一兩五錢布八疋折價銀二兩三
　　錢二分共銀一百二十九兩八錢八分通共應賞
　　并折給絹布價銀三百三十一兩六錢八分隨於
　　華亭縣解司四十五年地丁銀内照數動支呈解
　　給領合将江寧京口八旗賞給過老男九十七名
　　銀兩老婦四百五十三口絹布折價通共銀一千
　　四百三十三兩九錢九分各造具姓名人數冊結
　　并動欵清冊一併詳請
　題銷(臣/)覆核無異除冊結送部查核外(臣/)謹㑹同江
　　蘓撫(臣/)閔鶚元具
　題奏入報
聞
　　乾隆四十五年六月十六日薩載奏言查江南浙
　　江辦差滿兵
恩賞一月錢糧接准部咨在於司庫地丁銀内給發造
　　具姓名冊結送部查核兹據江寧布政使劉壿詳
　　稱查得江寧八旗辦差兵丁領過一月錢糧賞銀
　　四千九百二十三兩即經呈請江寧将軍飭取八
　　旗兵丁實領人數銀數細冊並各旗印結加結今
　　奉發司遵即造具人數清冊同各印結詳送察核
　題銷至前項銀兩係在於乾隆四十四年地丁銀内
　　動放(臣/)覆查無異除冊結送部外(臣/)謹㑹同江蘇
　　撫(臣/)閔鶚元具
　題奏入報
聞
　　乾隆四十八年五月初十日兩淮鹽政伊齡阿奏
　　言恭照厯屆
聖駕南廵
賞賚官兵人等銀兩並備辦奨武養老銀牌小錠向係
　　兩淮應解
　内庫各項等餉銀下奏請撥留銀十萬餘兩以備支
　　用兹甲辰年恭逢
聖主巡幸江浙所有
賞賚需用銀兩及銀牌小錠等件據運使倉聖裔詳請
　　照例先期預備(臣/)伏查向來動用解京餉項原以
　　運庫一時别無存欵不得不於應解項下支用(臣/)
　　檢查庫項現有上屆兩淮恭
　進備
賞銀一百萬兩内除分給直𨽻山東山西各省公用銀
　　六十九萬餘兩本年撥交督(臣/)薩載銀二十萬兩
　　外仍有餘存銀十萬七千六百五十七兩七錢留
　　為公用之需此項正堪動用查上屆預備銀十二
　　萬兩今存項即有不敷亦属有限另飭該司於運
　　庫零欵内凑撥毋庸動支應解銀欵理合恭摺
　奏明請
㫖如䝉
俞允(臣/)即将前項銀兩撥給以備明春
恩賚之用俟差竣用有餘剩仍核明確數解繳合併聲
　　明奏入報
聞
　　乾隆四十九年二月初一日領侍衛内大臣尚書
　　和珅等奏言遵
㫖查得青州徳州當差兵丁數目青州派出接
駕隨營當差兵三十名泰安府交馬拉馬兵四百名徳
　　州派出俟
聖駕回鑾時由江南交界管轄拉縴兵丁兵三十名此
　　等有正項差務應照例賞給兩個月錢糧外其各
　　隨印等項差使跟來兵丁均不應入於得賞之數
　　至杭州江寧時亦照此将派有正項差使兵丁數
　　目再令該將軍等核實賞給謹
　奏奏入
上諭曰照依所奏賞給
　　乾隆四十九年二月初三日山東巡撫明興奏言
　　竊照乾隆四十八年癸夘科山東省鄉試(臣/)遵例
　　監臨查諸生内有長清縣増生焦㑹塗年八十八
　　嵗長山縣附生趙象觀年八十四嵗汶上縣附生
　　張申年八十三嵗新城縣増生張自道年八十一
　　嵗新泰縣附生徐簡颺年八十一嵗夀張縣附生
　　梁重華年八十嵗皆三場完卷未經中式(臣/)查該
　　生等六名生逢
盛世沐浴
恩膏雖年逾八旬猶能奮志功名精神不倦洵為
聖天子夀考作人之所致可否仰邀
皇上格外優䘏之處出自
天恩(臣/)謹繕摺具
　奏奏入
上諭曰嗣後著於鄉試榜發後即行奏請餘另有㫖
　　乾隆四十九年三月初三日和珅等奏言查從前
　　拉縴兵丁曽經賞給一月錢糧此次應否賞給之
　　處恭請
欽定奏入
上諭曰著照所奏賞給
　　乾隆四十九年三月初四日兩江總督薩載奏言
　　竊(臣/)接准部咨欽奉
上諭朕清蹕時巡恩施宜溥所有江浙二省派出辦差
　兵丁著加恩賞給兩月錢糧欽此除轉行欽遵外伏
　　念辦差兵丁仰䝉
聖主殊恩賞賚莫不歡欣踴躍感頌
皇仁查厯屆恭逢
聖駕南巡江西來南辦差兵丁均經奏䝉
恩准同江南辦差兵丁一體給賞在案此次恭逢
翠華南幸(臣/)以南省營馬不敷
　奏明仍撥江西馬匹協濟並酌調将備等來南差遣
　　所有江西押馬並隨同将備來南辦差兵丁合無
　　仰懇
聖恩俯准照依上屆一體給賞俾得同沐
恩施共戴
鴻慈於靡既矣(臣/)謹循例繕摺具
　奏奏入報
聞
　　乾隆四十九年三月十六日和珅奏言查上屆
閲視水操曽經分别賞賚謹繕清单進
　呈
御覽此次應否賞賚之處伏候
訓示俟
命下交該衙門預備於
皇上閱操後遵照賞給奏入報
聞
　　乾隆四十九年四月初二日和珅等奏言此次應
　　賞水手查前次京城水手網户每人賞一個月錢
　　糧江南水手頭目每人賞一兩重銀錁二個水手
　　等每人一兩重銀錁一個山東省拉縴河兵每人
　　賞一個月錢糧今江南水手頭目山東河兵仍照
　　上屆賞給外京城水手網户似可無庸賞給奏入
　　報
聞
　　乾隆四十九年九月初四日兩淮鹽政全徳奏言
　　竊照本年
聖駕南巡應備
賞賚官兵銀兩及奨武養老牌先經伊齡阿奏明有上
　　屆兩淮恭進備
賞銀一百萬兩除解給各省公用外餘銀十萬七千六
　　百五十七兩七錢現存運庫請即以此項預備
恩賚之用兹據鹽運使倉聖裔詳據委員造冊開報核
　　計支過
賞賚官兵人等銀五萬七千二百九十三兩七錢五分
　　廣儲司支銀一萬五千兩總共支銀七萬二千二
　　百九十三兩七錢五分實除存銀三萬五千三百
　　六十三兩九錢五分詳請察銷(臣/)覆核無異謹繕
　　摺
　奏明並造册呈送户部及内務府查照上屆備
賞銀兩除先後分解外餘銀原係遵
㫖存留在外備用之項所有此次
賞賚餘剰銀三萬五千三百餘兩應存存貯運庫以備
　　将來公用合併聲明奏入報
聞
　
　
　
欽定南巡盛典卷七十二
欽定四庫全書
欽定南巡盛典卷七十三
褒賞
　　乾隆十六年辛未
皇上駐蹕淮安
賜總漕臣瑚寳
御書額曰天儲永裕
駐蹕揚州
賜兩淮鹽政臣吉慶
御書額曰筴海流膏
駐蹕蘇州
賜江蘇巡撫臣王師
御書額曰呉㑹風清
賜蘇州織造臣圖拉
御書額曰采章明備
賜致仕禮部侍郎臣沈徳潛
御書額曰道存風雅
駐蹕江寧
賜兩江總督臣黄廷桂
御書額曰秉鉞三江
賜江寧将軍臣錫爾璊
御書額曰整武鍾山
賜副總河署安徽巡撫臣張師載
御書額曰勤襄保障
賜安徽巡撫臣衛哲治
御書額曰化洽皖江
賜江寧織造臣髙晉
御書額曰黼黻文明
駐蹕杭州
賜閩浙總督臣喀爾吉善
御書額曰海疆制閫
賜署浙江巡撫臣永貴
御書額曰湖山膏雨
賜署浙江巡撫臣永貴之祖母禄布哩氏
御書額曰節勁霜筠
賜浙江提督臣呉進義
御書額曰矍鑠専閫
賜署浙江布政使臣徳福
御書額曰布徳
賜浙江按察使臣葉存仁
御書額曰秉憲
賜協辦大學士吏部尚書臣梁詩正之父梁文濓
御書額曰湖山養福
賜協辦大學士吏部尚書臣梁詩正
御書額曰台階愛日
賜一百三嵗翰林院侍講臣劉起振
御書額曰詞垣耆瑞
　　乾隆二十二年丁丑
皇上駐蹕徳州
賜衍聖公孔昭煥髙祖母黄氏
御書額曰六代含飴
賜山東巡撫臣鶴年
御書額曰海嶽宣勤
駐蹕淮安
賜總河臣白鍾山
御書額曰懋襄底定
駐蹕鎮江
賜在籍大學士臣史貽直
御書額曰緑野頥和
駐蹕惠山寺
賜在籍吏部侍郎臣嵇璜
御書額曰奕世宣勤
賜國子監司業銜臣顧棟髙
御書額曰傳經耆碩
駐蹕蘇州
賜蘇州織造臣安寧
御書額曰虔共服采
賜在籍禮部尚書臣沈徳潛
御書額曰詞宗耆碩
駐蹕江寧
賜兩江總督臣尹繼善
御書額曰恵洽兩江又
賜督署齋額曰不繫舟
賜安徽巡撫臣髙晉
御書額曰江城屏翰
賜安徽布政使臣託庸
御書額曰宣恵又
賜藩署齋額曰瞻園
駐蹕雲龍山
賜徐州府署
御書額曰司牧又額曰籌河莅止
駐蹕杭州
賜閩浙總督臣喀爾吉善
御書額曰耆臣清徳
賜浙江巡撫臣楊廷璋
御書額曰澤宣浙水
賜協辦大學士吏部尚書臣梁詩正之父梁文濓
御書額曰萊衣晝永
　　乾隆二十七年壬午
皇上駐蹕常州
賜刑部侍郎臣錢維城之父錢人麟
御書額曰蘭陔眉夀
駐蹕蘇州
賜在籍禮部尚書臣沈徳潛
御書額曰九袠詩仙
駐蹕杭州
賜閩浙總督臣楊廷璋
御書額曰恵孚兩浙
賜在籍刑部尚書臣錢陳羣
御書額曰香山耆碩
　　乾隆三十年乙酉
皇上駐蹕絳河行宫
賜直𨽻總督臣方觀承
御書聨曰嵗收即是君臣福民樂多縁風雨調
駐蹕臨清
賜山東巡撫臣崔應階
御書額曰績懋東邦
駐蹕淮安
賜江南河道總督臣髙晉
御書額曰底績宣勤
駐蹕揚州
賜原任順天府府尹臣程盛修
御書額曰春暉延景
駐蹕寄暢園
賜原任内閣學士兼禮部侍郎臣鄒一桂
御書額曰畫禅頤夀
駐蹕蘇州
賜江蘇巡撫臣荘有恭
御書額曰政成入贊
駐蹕杭州
賜浙江巡撫臣熊學鵬之父熊本
御書額曰禄養延祺
賜閩浙總督臣蘇昌
御書額曰恵孚海嶠
賜浙江巡撫臣熊學鵬
御書額曰浙水風清
賜浙江按察使臣李治運之母張氏
御書額曰萱榮頥慶
賜一百七嵗遂昌縣訓導臣王世芳
御書額曰黌席期頥
賜在籍工部侍郎臣范燦
御書額曰耆英介景
賜在籍宗人府府丞臣徐杞
御書額曰湖山香洛
　　乾隆四十五年庚子
皇上駐蹕蘇州
賜原任陜西巡撫臣畢沅母張氏
御書額曰經訓克家
　　乾隆四十九年甲辰
皇上駐蹕淮安
賜河道總督臣李奉翰
御書額曰保障宣勤
駐蹕江寧
賜兩江總督臣薩載
御書額曰政洽東南
　
　
　
　
　
　
　
　
　
　
　
　
　
　
欽定南巡盛典卷七十三
　欽定四庫全書
　欽定南巡盛典卷七十四
　籲俊
　　　(臣/)等謹按觀民設教王者省方之舉其義莫偹于
　　　易盖必有久于其道之聖人而後能觀乎人文以
　　　化成天下斯籲俊之典隆焉禮記王制詳廵狩之
　　　典首云命太師陳詩以觀民風盖徳教之純風俗
　　　之盛棫樸薪槱之化吉人吉士之材胥於玊輅所
　　　經騰涌翔洽不獨輶軒是採已也後世取士科目
　　　多門自漢而後天子自詔則曰制舉葢以待異能
　　　之選歐陽修新唐書志亦稱四方徳行才能文學
　　　之士於天下巡狩行幸徃徃㑹見行在所以待之
　　　之禮甚優而宏才偉論非常之人亦時出於其間
　　　云江浙為人文淵藪
聖祖仁皇帝六飛涖止諸生以詩賦獻者
欽取入館修書獲邀優叙
皇上文思復旦
法駕時巡
詔諭學臣弟子之額既増其員㧞萃之科復廣其制而
　　於鼓篋肄雅之倫呈進詩冊者
特㤙召試
親定甲乙授官中書錫之文綺盖自辛未以來叨沐
殊㤙取額時有増益庚子嵗則江右儒生亦與迎
鑾獻賦之列至甲辰並列閩省譽髦英俊連茹彚征彬
　　彬乎極盛之選矣而
崇文典學
教思無窮
特發帑金繕寫四庫全書三分存貯江浙名勝處所俾
　　嗜古之儒獲探天禄石渠之祕流傳抄録益廣見
　　聞斯又所謂鼓之舞之以盡神者歟是以四海之
　　内學校如林庠序盈門靡不争自濯磨期副
旁求盛典取王制陳詩之義叶羲經設教之占陶鑄羣
　　倫益光文治非誠千載一時之嘉㑹乎謹志
籲俊第八
　欽定四庫全書
　欽定南巡盛典卷七十四
　籲俊
　　　乾隆十六年二月初一日
　上諭内閣曰朕問族觀風南巡江浙清蹕所至廣沛㤙
　　膏更念三呉兩浙為人文所萃
皇祖聖祖仁皇帝屢經巡幸嘉恵膠庠試額頻加覃敷教
　　澤朕法
祖省方鑾輿斯涖式循
茂典用示渥㤙所有江蘇安徽浙江三省本年嵗試文童
　　府學及州縣大學著増取五名中學増取四名小學
　　増取三名舉行一次該部傳諭各該學政慎加蒐擇
　　㧞取真才副朕育才造士至意
　　　乾隆十六年二月初十日
　上諭命軍機大臣傳諭浙江學政雷鋐曰浙省生監有
　　進獻詩賦者爾可擇其有學有品者代為進呈
　　　乾隆十六年二月二十七日
　上諭内閣曰朕省方觀民南巡江浙羣黎士庶踴躍趨
　　迎就瞻恐後紳士以文字獻頌者載道接踵愛戴之
　　忱有足嘉者朕已叠沛㤙膏隨時賞賚𬗟昔
皇祖聖祖仁皇帝時巡所至優奨士類一時碩學通才多
　　䝉
鑒㧞方䇿所載稱盛事焉兹之于于而來皆棫樸作人久
　　道所貽也夫膠庠之秀志切近光其積學有素文采
　　頴異者加之甄錄良合於陳詩觀風育才造士之道
　　顧工拙既殊真贋錯出理應試之無使魚目碔砆得
　　混珠玉其如何分别考試著大學士傅恒恊辦大學
　　士梁詩正侍郎汪由敦會同該總督學政詳議具奏
　　　乾隆十六年三月十一日
　上諭内閣曰此次考中之謝墉陳鴻寳王又曽皆取其
　　最精者且人數亦不多著加㤙特賜舉人授為内閣
　　中書學習行走令其與考取候補人員一體補用併
　　仍准其㑹試
　　　乾隆十六年三月三十日
　上諭内閣曰此次考中之蒋雍植錢大昕呉烺禇寅亮
　　呉志鴻著照浙省之例特賜舉人授為内閣中書學
　　習行走與考取候補人員一體補用其進士孫夢逵
　　著授為内閣中書遇缺補用
　　　乾隆二十二年二月初八日
　上諭内閣曰朕敬承
祖徳問俗觀風嘉恵黎元培植士類今者乗春佈令載􁍤
　　東南濟濟青衿來迎道左因念三呉兩浙民多俊秀
　　加以百年教澤比户書聲應試之人日多而入學則
　　有定數甚有皓首而困入童子試者其無遺珠之惜
　　耶宜循舊典再沛渥㤙其将江蘇安徽浙江三省本
　　年嵗試文童照乾隆十六年例府學及州縣大學増
　　取五名中學増取四名小學増取三名各該學政其
　　慎加甄别稱朕樂育人才之至意焉
　　乾隆二十二年三月初四日
上諭内閣曰明日覆考諸生顧震等五十人其進獻詩
　冊之二等諸生李如蘭等五十一人一併考試
　　乾隆二十二年三月初八日
上諭内閣曰浙江進獻詩賦考取一等之童鳳三陳文
　組顧震錢受榖著照乾隆十六年之例俱特賜舉人
　授為内閣中書學習行走與考取候補人員一體補
　用其二等之沈初等十二名著各賞縀二疋
　　乾隆二十二年三月二十一日
上諭内閣曰江蘇安徽二省進獻詩賦考取一等之進
　士王昶著授為内閣中書遇缺即補曺仁虎韋謙恒
　呉省欽禇廷璋呉寛徐曰璉俱著特賜舉人授為内
　閣中書學習行走與考取候補人員一體補用其二
　等之劉潢等十四名著各賞縀二疋
　　乾隆二十七年二月二十九日
上諭内閣曰三呉兩浙文風素盛前此清蹕時巡嘉恵
　　膠庠頻増試額兹朕敬奉
皇太后安輿載莅南服仰惟
慈慶之綿臻益廣作人之雅化宜循舊典以示渥㤙其将
　　江蘇安徽浙江三省本年應試文童府學及州縣大
　　學増取五名中學増取四名小學増取三名各該學
　　政務宜詳加校閲遴㧞真才稱朕樂育甄陶至意
　　　乾隆二十七年三月初十日
　上諭内閣曰浙江進獻詩賦考取一等之進士孫士毅
　　舉人汪孟鋗俱著授為内閣中書遇缺即補沈初王
　　鑾俱著特賜舉人授為内閣中書學習行走與考取
　　人員挨次補用其二等之李旦華等十三名著各賞
　　縀二疋
　　　乾隆二十七年三月二十八日
　上諭内閣曰江蘇安徽進獻詩賦諸生考取一等之進
　　士呉㤗來陸錫熊郭元漋俱著授為内閣中書遇缺
　　即補程晋芳趙文喆嚴長明徐歩雲錢襄俱著特賜
　舉人授為内閣中書學習行走與考取候補人員挨
　次補用其考列二等之劉潢等十四名著各賞縀二
　疋
　　乾隆三十年正月初六日
上諭内閣曰向來選㧞貢生定例惟府學准選二名州
　縣學均係額取一名其江蘇安徽二省有分設各縣
　仍統於新舊兩學中彚㧞一人貢入成均肄業兹當
　翠華臨幸正值選㧞之年因念分設各邑版籍既繁
　膠庠亦盛僅令兩學㧞取一人懐才者亦不免拘於
　常格何以昭鼓勵而廣甄陶着加㤙將江蘇安徽二
　省所有分設各縣准於本年選㧞時每學各取一人
　俾得均沾恵澤該學政其悉心秉公遴選務取文行
　兼優之士用副廣勵學宫至意
　　乾隆三十年閏二月初五日
上諭内閣曰三吴両浙文風素盛昨於起鑾之先特降
　㤙諭將江南分設各縣准於本年選㧞時每學各取
　一人以廣教澤兹當翠華莅止因念成均既多予㧞
　尤而黌序亦宜増試額用循舊典以示渥㤙其将江
　蘇安徽浙江三省本年應試文童府學及州縣大學
　増取五名中學増取四名小學増取三名各該學政
　務慎加遴選詳悉校閲副朕樂育作人至意
　　乾隆三十年閠二月十四日
上諭内閣曰浙江進獻詩賦考取一等之進士張培馮
　應榴舉人呉夀昌俱著授為内閣中書遇缺即補陸
　費墀著特賜舉人授為内閣中書學習行走與考取
　候補人員挨次補用其二等之黄瀛元等十四名著
　各賞縀二疋
　　乾隆三十年三月十七日
上諭内閣曰江蘇安徽進獻詩賦諸生考取一等之舉
　人鄭澐張熈純俱著授為内閣中書遇缺即補鮑之
　鍾金榜秦潮周發春呉楷洪樸陳希哲蔣寛劉種之
　俱著特賜舉人授為内閣中書學習行走與考取候
　補人員挨次補用其二等之程世錞等二十一名著
　各賞縀二疋
　　乾隆四十五年二月十三日
上諭内閣曰三呉兩浙文風素盛前此清蹕時巡嘉恵
　膠庠特増試額兹當翠華臨莅宜循舊典以示渥㤙
　著將江蘇安徽浙江三省本年應試文童府學及州
　縣大學増取五名中學増取四名小學増取三名各
　該學政務宜詳悉校閲遴㧞真才副朕樂育甄陶至
　意
　　乾隆四十五年三月初十日
上諭内閣曰浙江進獻詩冊考取一等之馬履㤗沈颺
　李彤沈叔埏著特賜舉人授為内閣中書學習行走
　與考取候補人員挨次補用其二等之呉純等十三
　名俱著賞縀二疋
　　乾隆四十五年三月二十八日
上諭内閣曰江蘇安徽進獻詩冊諸生其考取一等之
　舉人汪履基着授為内閣中書遇缺即補吕光復洪梧
　趙懐玉楊揆董教増朱文翰盛惇大言朝標金廷訢
　江漣俱着特賜舉人授為内閣中書學習行走與考
　取候補人員挨次補用江西省考試一等之蔣知讓
　裘元復着照直𨽻山東召試之例賞給舉人准其一
　體㑹試其江蘇安徽江西三省考列二等之葉㤙紱
　二十三名著各賞縀二疋
　　乾隆四十七年七月初八日
上諭内閣曰朕稽古右文究心典籍近年命儒臣編輯
　四庫全書特建文淵文溯文源文津四閣以資藏庋
　現在繕寫頭分告竣其二三四分限於六年内按期
　􁨈事所以嘉恵藝林垂示後世典至鉅也因思江浙
　為人文淵藪朕翠華臨莅士子涵濡教澤樂育漸摩
　已非一日其間力學好古之士願讀中祕書者自不
　乏人兹四庫全書允宜廣布流傳以光文治如揚州
　大觀堂之文滙閣鎮江金山寺之文宗閣杭州聖因
　寺行宫之文瀾閣所以藏書之所著交四庫館再繕
　寫全書三分安置各該處俾江浙士子得以就近觀
　摩謄録用昭我國家藏書羙富教思無窮之盛軌至
　前者辦理四庫全書考募各謄録皆令自偹資斧五
　年期滿給予議叙至為優渥但人數衆多未免開倖
　進之門且現在議叙者尚慮壅滯若因此致碍選途
　又非朕䇿勵人才之本意此次續繕四庫全書三分
　俱著發内帑銀両僱覔書手繕寫在鈔胥等受值傭
　書自必踴躍從事而書成不致濫邀議叙亦於銓政
　無碍所有應辦各事宜及添派提調校對等官著交
　四庫全書館總裁悉心妥議具奏以副朕振興文教
　嘉恵多士之至意
　　乾隆四十九年二月二十一日
上諭内閣曰前因江浙為人文淵藪特降諭㫖發給内
　帑繕寫四庫全書三分於揚州文滙閣鎮江文宗閣
　杭州文瀾閣各藏庋一分原以嘉恵士林俾得就近
　抄録傳觀用光文治苐恐地方大吏過於珍䕶讀書
　嗜古之士無由得窺羙富廣布流傳是千緗萬帙徒
　為挿架之供無禆觀摩之實殊非朕崇文典學傳示
　無窮之意将來全書繕竣分貯三閣後如有願讀中
　祕書者許其陸續領出廣為傳寫全書本有總目易
　於檢查秪湏派委妥員董司其事設立收發檔案登
　註明晰並曉諭借抄士子加意珍惜毋致汚損俾藝
　林多士均得殫見洽聞以副朕樂育人材稽古右文
　之至意
　　乾隆四十九年二月二十二日
上諭内閣曰江浙兩省文風素盛前此翠華臨幸曽降
　㫖増廣試額兹舉六巡慶典允宜特沛㤙施所有江
　蘇安徽浙江三省本年應試文童府學及州縣大學
　著増取五名中學増取四名小學増取三名各該學
　政務宜遴㧞真才副朕嘉恵膠庠樂育甄陶之意
　　乾隆四十九年三月二十一日
上諭内閣曰浙江福建進獻詩冊考取一等之張師誠
　費錫章何金姚祖同著特賜舉人授為内閣中書學
　習行走與考取候補人員挨次補用浙江省考列二
　等之呉純張廷桂張彤王觀沈樹錢枚朱光烈汪歩
　瀛黄絲凌鉞朱孫垣應澧許翼宗楊本翁樹沈珏翁
　濓陸以誠福建省列為二等之鄭光䇿詹碧炎王上
　泰俱著各賞縀二疋
　　乾隆四十九年閠三月初九日
上諭内閣曰江蘇安徽進獻詩冊考取一等三名之進
　士莊選辰著授為内閣中書遇缺即補劉召揚鄭宗
　洛黄文輝汪彦博司馬亶葉銓孫一元繆炳泰荘復
　旦程振甲張曽獻鮑勲茂金應琦朱承寵俱著特賜
　舉人授為内閣中書學習行走與考取候補人員挨
　次補用江西省考取一等之譚光詳呉本著照上届
　之例賞給舉人准其一體㑹試其江蘇安徽江西三
　省考列二等之周愛蓮蔣光世袁肅陸甲林張雲培
　周嘉植洪士逹唐仁埴秦智鉷徐凖宜詹應甲唐廣
　模汪文錦胡鳳儀印鴻緯畢敦呉楷徐嵩張詒顧鳳
　毛翟金蘭黄鉞王浦程尚義呉紹涑方熊唐人最巴
　慰祖閔道恂葉棟蒋知亷趙本治方振伍延昺黄旭
　裘元㢲著各賞縀二疋
　
　
　
　
　
　
　
　
　
　
欽定南巡盛典卷七十四
欽定四庫全書
欽定南巡盛典卷七十五
籲俊
　　乾隆十六年二月二十七日大學士公傅恒等奏
　　言該(臣/)等㑹議得江浙兩省進獻詩賦之生監人
　　等作何分别考試之處竊惟江浙為人文所萃重
　　以
聖朝作養久道化成士風日盛兹值
翠華臨莅更荷
特沛温綸増廣學校取額
異數優渥無有倫比其進獻詩文賦頌自出於歡忭感
　　激不能自已之至情今復䝉
諭㫖考試甄録仰見遴選真才敦尚實學之至意伏查
　　江南省自入境以後江蘇各屬進士舉人生監人
　　等陸續進
　呈詩文業經學政(臣/)莊有恭遵
㫖詳閲前後兩次開列名单奏
聞共二十九名並䝉
御覽賞給縀疋之翁照陸遵書陸授詩等俱應令其與
　　考伊等現已各回原籍應令學政莊有恭行文所
　　屬指名調赴江寜省城恭侯
駕至江寜之日定期考試再㨿安徽學政(臣/)䨇慶稱安
　　徽各屬所有進獻詩賦之生監等俱在江寜恭侯
　　迎
鑾亦應俟
駕至江寜之日令該學政分别去取其入選者與江蘇
　　獻詩人等俱在江寜一體考試至現在浙江省所
　　有士子進獻詩文應交學臣雷鋐随接随看分别
　　去取彚齊開列名单進
　呈所有應考士子即令在杭州省城静侯考試應於
駕至杭州江寜(臣/)等㑹同酌擬日期奏
聞請
㫖並特派監試大臣侍衛䕶軍人等監視稽查届期該
　　學政等恭請
欽命試題收卷進
　呈其考試地方預備士子本日飯食茶水等項交各
　　該督撫辦理務令嚴肅整齊以仰副我
皇上優渥隆恩有加無已之至意恭候
命下遵行奏入報
聞
　　乾隆四十五年三月二十三日兩江總督薩載江
　　蘇學政劉墉安徽學政戴第元奏言竊(臣/)等接江
　　西撫臣郝碩學臣汪永錫咨開欽惟乾隆四十五
　　年恭逢
聖駕南巡江西貢監生員等素深愛戴之忱共切就瞻
　　之願内有于朝幹等三十三名情願前赴江南恭
　　迎
鑾輅進獻詩賦伏查乾隆四十一年
聖駕巡幸天津
恩許外籍諸生一體進獻詩賦今江西士子請随江左
　　諸生拜舞迎
鑾恭進
南巡詩賦并請附入鍾山書院恭候
召試等因移咨前來(臣/)等查歴届
聖駕南巡江西士子未遂覲
光之願兹來南迎
鑾獻賦益徴
聖主壽考作人之雅化應否准其與江南士子一體考
　　試之處(臣/)等未敢擅便謹恭摺具
　奏奏入報
聞
　　乾隆四十九年三月十七日閩浙總督富勒渾奏
　　言恭照
鑾輅時巡士林歡慶除浙省
　進獻詩賦各生經浙江學(臣/)竇光鼐考試具
　奏外所有閩省進士生監鄭光䇿等九名瞻
雲就
日愛戴同殷籲請赴浙迎
鑾獻冊先准前任福建學(臣/)朱珪考試列冊咨送嗣據
　　該生等來浙適值布政使徐嗣曽奏准迎
鑾抵杭查開各生履歴申送經(臣/)㑹同竇光鼐復行扄
　　試文理尚俱明順合無仰懇
聖慈俯准與浙省諸生一體考試之處出自
皇上天恩理合恭摺奏
聞另繕名单敬呈
御覽謹
　奏奉
㫖准其考試
　　乾隆十六年
南巡召試浙江諸生
欽命題目
　　賦得披沙揀金(得真字五言八韻/)
　　明通公溥論
　　無逸圖賦
欽命閲卷大臣
　　恊　辦大　學士　吏　部尚　書(臣/)　梁詩正
　　兵　　部　　右　　侍　　郎　(臣/)　汪由敦
欽取一等人名
　　謝　墉
　　陳鴻寳
　　王又曽
南巡召試江南諸生
欽命題目
　　蠶月條桑賦
　　賦得指侫草(得忠字五言八韻/)
　　理學真偽論
欽命閲卷大臣
　　大學士總督江南南河河道兵部尚書臣髙　斌
　　兵　　部　　右　　侍　　郎　　(臣/)汪由敦
　　刑　　部　　左　　侍　　郎　　(臣/)錢陳羣
欽取一等人名
　　蔣雍植
　　錢大昕
　　呉　烺
　　禇寅亮
　　呉志鴻
　　孫夢逵
　　乾隆二十二年
南巡召試浙江諸生
欽命題目
　　黄屋非堯心賦
　　明通公溥論
　　賦得蠶月條桑(得留字五言八韻/)
欽命閲卷大臣
　　大　　　　　　學　　　　　　士(臣/)蔣　溥
　　工　　　　部　　　尚　　　　書(臣/)秦蕙田
　　戸　　　部　　左　　　侍　　郎(臣/)劉　綸
欽取一等人名
　　童鳳三
　　陳文組
　　顧　震
　　錢受榖
南巡召試江南諸生
欽命題目
　　精理亦道心賦
　　經義制事異同論
　　賦得鴻漸于陸(得時字五言八韻/)
欽命閲卷大臣
　　協　辦大　學　士　吏　部　尚書(臣/)梁詩正
　　兵　部　尚　書　兩　江　總　督(臣/)尹繼善
　　都　察　院　左　副　都　御　史(臣/)竇光鼐
欽取一等人名
　　王　昶
　　曹仁虎
　　韋謙恒
　　呉省欽
　　褚廷璋
　　呉　寛
　　徐曰璉
　　乾隆二十七年
南巡召試浙江諸生
欽命題目
　　賦得春兩如膏(得逄字五言八韻/)
　　和闐玉賦(以分寳輯瑞西旅底貢為韻/)
　　海塘得失䇿
欽派閲卷大臣
　　大　　　　　　學　　　　　　士(臣/)劉統勲
　　兵　　　部　　　　尚　　　　書(臣/)劉　綸
　　戸　　部　　　右　　侍　　　郎(臣/)于敏中
欽取一等人名
　　孫士毅
　　汪孟鋗
　　沈　初
　　王　鑾
南巡召試江南諸生
欽命題目
　　賦得江漢朝宗(得宗字五言八韻/)
　　觀回人繩伎賦
　　耗羡有無利弊䇿
欽命閲卷大臣
　　兵　部　尚　書　兩　江　總　督(臣/)尹繼善
　　兵　　　部　　　　尚　　　　書(臣/)劉　綸
　　户　　部　　　右　　侍　　　郎(臣/)于敏中
欽取一等人名
　　程晉芳
　　趙文喆
　　呉泰來
　　陸錫熊
　　郭元漋
　　嚴長明
　　徐歩雲
　　錢　襄
　　乾隆三十年
南巡召試浙江諸生
欽命題目
　　菜花賦
　　誠無為㡬善惡論
　　賦得春蠶作繭(得同字五言八韻/)
欽命閲卷大臣
　　户　　　　部　　　尚　　　　書(臣/)于敏中
　　兵　　部　　　右　　侍　　　郎(臣/)蔣　檙
　　禮　　部　　　左　　侍　　　郎(臣/)䨇　慶
　　内　閣　學士　兼　禮　部侍　郎(臣/)全　魁
欽取一等人名
　　張　培
　　呉壽昌
　　陸費墀
　　馮應榴
南巡召試江南諸生
欽命題目
　　賦得稼穡為寳(得夫字五言八韻/)
　　玉壺氷賦
　　聖人定之以中正仁義而主静論
欽命閲卷大臣
御前大臣大學士仍理兩江總督事務(臣/)尹繼善
　　協辦大學士刑部尚書暫留江蘇巡撫(臣/)莊有恭
　　户　　　部　　　尚　　　　　書(臣/)于敏中
　　户部左侍郎兼管順天府府尹事(臣/)錢汝誠
　　内閣學士兼禮部侍郎安徽學政(臣/)全　魁
欽取一等人名
　　鮑之鍾
　　金　榜
　　秦　潮
　　鄭　澐
　　張熙純
　　周發春
　　呉　楷
　　洪　樸
　　陳希哲
　　蔣　寛
　　劉種之
　　乾隆四十五年
南巡召試浙江諸生
欽命題目
　　集賢院山池賦
　　木之神不二論
　　賦得春風扇㣲和(得巡字五言八韻/)
欽命閲卷大臣
　　協　辦大　學士　吏　部　尚　書(臣/)嵇　璜
　　吏　　部　右　侍　郎　江蘇學政(臣/)劉　墉
　　禮　　部　　右　　　侍　　　郎(臣/)逹　椿
欽取一等人名
　　馬履泰
　　沈　颺
　　李　彤
　　沈叔埏
南巡召試江南諸生
欽命題目
　　養老乞言賦
　　先天學心法也論
　　賦得日華川上動(得暉字五言八韻/)
欽命閲卷大臣
　　協　辦大　學　士　吏　部　尚書(臣/)嵇　璜
　　户　　　部　　　　尚　　　　書(臣/)梁國治
　　户　　部　　　左　　侍　　　郎(臣/)董　誥
　　户　部　右　侍　郎江　蘇學　政(臣/)彭元瑞
　　内　閣　學　士兼　禮　部　侍郎(臣/)嵩　貴
欽取一等人名
　　呂光復
　　洪　梧
　　趙懐玉
　　汪履基
　　楊　揆
　　董教增
　　朱文翰
　　盛惇大
　　言朝標
　　金廷訢
　　江　漣
　　蔣知讓(以下江西省/)
　　裘元復
　　乾隆四十九年
南巡召試浙江諸生
欽命題目
　　禮義為器賦
　　暑變物性寒變物情論
　　賦得南坍北漲(得心字五言八韻/)
欽命閲卷大臣
　　文　淵　　閣　　大　　學　　士(臣/)嵇　璜
　　户　　　部　　　　尚　　　　書(臣/)和　珅
　　内　閣學　士兼　禮　部　侍　郎(臣/)尹壯圖
　　内　閣學　士兼　禮　部　侍　郎(臣/)朱　珪
欽取一等人名
　　張師誠
　　費錫章
　　何　金
　　姚祖同
南巡召試江南諸生
欽命題目
　　士伸知已賦(以君子和而不同為韻/)
　　謹權衡論
　　賦得至人心鏡(得無字五言八韻/)
欽命閲卷大臣
　　協　辦大　學士　户　部　尚　書(臣/)梁國治
　　户　　　部　　　　尚　　　　書(臣/)和　珅
　　户　　部　　　左　　侍　　　郎(臣/)董　誥
　　内　閣　學士　兼　禮部　侍　郎(臣/)朱　珪
　　翰　林　　院　　侍　讀　學　士(臣/)阿　肅
欽取一等人名
　　劉召揚(以下江蘇省/)
　　鄭宗洛
　　莊選辰
　　黄文輝
　　汪彦博
　　司馬亶
　　葉　銓
　　孫一元
　　繆炳泰
　　莊復旦
　　程振甲
　　張曽獻
　　鮑勲茂
　　金應錡
　　朱承寵
　　譚光祥(以下江西省/)
　　呉　本
　
　
　
　
　
　
　
欽定南巡盛典卷七十五
　欽定四庫全書
　欽定南巡盛典卷七十六
　閲武
　　　臣等謹按較閲之法莫詳于周禮大司馬職中春
　　　教振旅中夏教苃舍中秋教治兵中冬教大閲盖
　　　聖王寓軍政于狩田而鼓鐸鐲鐃之用坐作進退
　　　之莭綦備焉漢制京師有南北軍為天子所親試
　　　而郡國材官騎士嵗時之試則守臣主之唐宋以
　　　來相沿不改夫兵可百年不用不可一日不備易
　　　之師曰容民畜衆書之立政曰克詰戎兵震疊懐
　　　柔理無偏廢我
　皇上聖神文武撫育萬方威􁁓憺于遐陬偉伐鎸于貞
　　　石猶且木蘭
　　秋獮南苑
　　春蒐載纉于苖肄勤䋲
武盖
　仁育義正之規未有如斯之懿爍者也江浙沐浴
　湛恩乆安耕鑿材勇技擊之士既無所用其蹶張因得
　　　講習知方雍容决拾而
　清蹕所經又必討軍實而申儆之
　親臨簡閲指示樞鈐因以廣勵戎行普行
　慶賞厲韎韋之壯氣革絲竹之靡音意美法良靡不賅
　　　舉所謂覲
光揚
烈足兵衛民禮各有宜備斯無患即古岐陽甫草之盛未
　　　足以比方萬一曽何有于長楊羽獵華林馬射之
　　　云爾哉謹志
　閲武第九
欽定四庫全書
欽定南巡盛典卷七十六
閲武
　　乾隆二十二年二月二十七日
上諭内閣曰今日朕至杭州省城其接駕之緑營兵丁有
　奏簫管細樂者夫身隸行伍當以騎射勇力為重戊樓
　鼓角不過用肅軍容即古者鐃歌鼓吹之詞亦以鳴其
　得勝之氣耳若吹竹弹絲技近優伶豈挽強引重之夫
　所宜相效此等綠營陋習各省均所不免可傳諭各該
　督撫提鎮等轉飭所屬標營嗣後營伍中但許用鉦鼓
　銅角其簫管細樂概行禁止
　　乾隆二十六年十一月十七日
上諭内閣曰伍彌泰等奏請明嵗南巡伊等揀選江寧京
　口官兵沿河安設臺站等語朕幸南省所有京城隨從
　官兵足敷當差至上船時於官兵内尚且酌量存留伊
　等縱逺接亦無用處明嵗所有江寧京口兵丁不必迎
　　至宿遷亦不必安設臺站預備差使
　　　乾隆十五年五月初六日總理行營王大臣和碩荘親
　　　王允祿等奏(臣/)等議得江寧将軍保徳等奏稱辛未年
　皇上南巡(臣/)等駐防地方老少俱得瞻仰
　聖顔不勝欣悦官兵等亦各得隨
　　行營當差無不踴躍伏查康熙年間將軍副都統
　　　等帯領官兵在宿遷地方接
駕明春
　聖主南巡(臣/)保徳祁爾丹富昌等請帯領官兵六百名
　　　前至宿遷地方接
　駕所帯之官兵日則隨
　駕當差夜則支更等語查明春
　聖駕南巡所有隨
　駕官兵俱係酌量派定差使裕如
　駕至宿遷地方必由舟行兩岸路窄隨從當差無闗𦂳
　　　要之人尚且存住若如該將軍等所請帯領官兵
　　六百名接
駕人数過多沿途行走一切地方必至擁阻似毋庸若許
　　人等但該處官兵幸際
聖駕親臨而不得黽勉當差殊屬不安(臣/)等酌議交與
　　將軍江寧駐防官兵内挑取二百名前至宿遷地
　　方接
駕沿途照木蘭學習行圍人等之例交與䕶軍統領等
　　日則與䕶軍人等一同當差夜則支更至将軍副
　　都統等若俱前來接
駕則省城内存下官兵尚多不可無大員管束况
聖駕至江寧省時副都統等亦得瞻仰
聖顔所有宿遷接
駕之處應止令該将軍保徳帶領官兵前來其副都統
　　祁爾丹富昌等不必前來在該處等候奏入報
可
　　乾隆十五年七月初六日大學士公傳恒等奏言
　　本年三月内鎮海将軍趙宏恩等奏明春
皇上南巡所有沿途一帶應於駐防弁兵内派撥䕶送
　　自清江浦至鎮江分作十䑓每䑓撥兵四十名經
　　(臣/)等議以安䑓派撥四十名未免過多或酌派三
　　十名或十数名沿途䕶送亦屬可行應令該将軍
　　㑹同縂督黄廷桂妥商定議再江寧杭州俱有駐
　　防辦理自宜畫一亦行令該督等㑹同該省將軍
　　都統一體妥商今稱詳細議商量為减撥鎮江兵
　　丁自清江浦至𤓰洲分設十䑓江寧兵丁自鎮江
　　至平望分設十䑓各䑓派官一員兵二十名派恊
　　領二員以為統轄自鎮江至江寧派江寧兵十名
　　鎮江兵十名各官一員在於龍潭安設一䑓至浙
　　江縂督将軍業已咨商該督等自另摺具奏其安
　　䑓地方另行委員勘定查沿途䕶送惟期人数足
　　敷差遣可以不必過多是以(臣/)等原議将派撥四
　　十名之處令㑹同縂督黄廷桂等妥議今據奏安
　　䑓派官一員兵二十名已較原奏量為裁減自清
　　江浦至瓜洲十䑓則派撥鎮江駐防自鎮江至平
　　望十䑓則派撥江寕駐防辦理亦已畫一但所奏
　　安䑓派兵二十名猶覺過多酌派十名已敷沿途
　　防䕶差遣應令該将軍等預為派撥以備明春臨
　　期䕶送所派兵弁必悉心選擇務得賢能强壮之
　　人足供使令者方為妥協其安䑓地方亦應飭委幹
　　員詳加勘定縂期前後適中庻聫絡照應一切不
　　致貽悮至杭州駐防應如何預備派撥之處亦毋
　　庸俟該省縂督将軍另行具奏應俟臣等此奏
命下之日行文知㑹仿照江省之例酌量辦理奏入得
㫖依議
　　乾隆十五年十二月十三日兩江縂督黄廷桂江
　　寧将軍保徳奏言竊照江寧省城駐防滿漢兵丁
　　明春
聖駕臨幸應備
大閲但查滿兵雖有四千除循例輪派水操兵一千名
　　之外實兵止有三千名而營汛遼濶堆卡繁多兼
　　之臨時各項差務所餘無多又督標兩營及城守
　　兩營額兵止共二千餘名除去親丁公費並分防
　　差務之外餘兵更属有限若滿漢各自分操備
閲為数既少隊伍不宻似不足以壮軍威而肅觀瞻(臣/)
　　等公同商酌仿照直隸保定府滿漢合操之例預
　　備滿兵一千五百名漢兵一千五百名㑹合操練
　　祗候
皇上臨閲以整部伍以壮軍容奏入報
可
　　同日兩江縂督黄廷桂奏言江寧鎮江蘓州等處
　　應行預備官兵祗候
大閲除江省滿漢合操緣由(臣/)另摺㳟
　奏外其鎮江駐防旗兵與将軍標營漢兵均應在教
　　塲預備又将軍所管水師標兵應在江靣預備惟
　　蘇州撫標額兵僅止五百餘名除親丁公費并差
　　防之外餘兵甚少不足備
閲查鄧尉山下前傍太湖此地水勢不深溜亦平恬帆
　　檣易施合操水陣較京口大江中流上下往來不
　　免濡滯者似覺㨗便可觀(臣/)謹量調蘇松鎮標及
　　太湖營船隻於鄧尉山下操船預備㳟候
皇上駕臨鄧尉登山
閲視奏入報
聞
　　乾隆十五年十二月十四日兩江縂督黄廷桂奏
　　言明春
翠華南幸蘇松水師鎮臣王澄係武職大員理應隨(臣/)
　　叩接
聖駕但查鎮属髙家嘴汛地係内外大洋通連要隘髙
　　家嘴之内又有呂泗一汛係江海交接之區風帆
　　便利自髙家嘴兩日可逹鎮江所以毎嵗立春以
　　後定有鎮臣帯領弁兵巡緝洋靣之例我
　朝徳威逺播数十年來乆已海不揚波惟是春初
御輅臨幸(臣/)等身任地方不敢不加意慎重(臣/)謹擬令
　　該鎮於正月初旬遵照徃例即赴髙家嘴一帯外
　　洋率領将弁加意巡防其吕泗係狼山鎮標右營
　　所轄即調該管将領帯兵駐守仍交狼山鎮一體
　　督察㳟候
聖駕将臨京口令鎮臣王澄先期由水路前來祗候迎
鑾其髙家嘴洋面飭令在彼将弁梭織巡遊毋許疎懈
　　在鎮臣既可遂其瞻
天仰
聖之誠而海洋重地得有大員督巡似更嚴宻再查京
　　口焦山之下僻處江心懸隔江岸(臣/)更将海船弁
　　兵量調三十隻周圍屯劄以肅警蹕至各處支河
　　港汊并
　大營防䕶外衛以及沿途站道官兵(臣/)咨行提臣武
　　進陞率同狼山鎮臣魏文舉壽春鎮臣常岱管領
　　約束合并
　奏明伏祈
皇上睿鑒奏入報
可
　　乾隆十六年二月二十七日閩浙縂督喀爾吉善
　　奏言臣於乾隆十四年冬間入覲
天顔荷䝉
皇上詢及南巡事宜經(臣/)将閲看水操必須在乍浦西
　　山炮䑓地甚淺窄風汛亦須守候據實具奏面奉
諭㫖乍浦朕不必前徃閱看臨時或遣王子或差大臣
　徃看彼處不必預備欽此臣於上年秋間到浙與
　　提臣譚行義酌定於沿海水師各營内按額設戰
　　船兵数之多寡每營調撥一二隻不等配足兵丁
　　噐械派委隣近之定海鎮縂兵官陳鳴夏預期統
　　領前赴乍浦洋面伺候㑹同乍浦滿營水師兵合
　　操陣勢苐(臣/)伏查操演舟師全藉風力在内洋更
　　須候風汎地勢相合方可開篷出碇布列陣勢如
　　遇無風之期固不能操演而乍浦係向南洋面遇
　　南風直抵山脚石礁遇北風颺出外洋俱不便操
　　演惟東南西南諸風汛方可開操大臣赴乍浦須
　　等候風汛與洋面相合然後開操不能一到即閲
　　如俟
聖駕抵省後奏請
欽㸃大臣前徃恐有稽程限(臣/)查乍浦即在嘉興府属
　　平湖縣境自嘉興府至乍浦路僅一百三四十里
　　又支河一水可通臣先期已飭地方官預備小船
　　乘坐前徃相應具摺奏請
特派大臣赴乍浦閲看水操事竣仍由水路至嘉興府
　　囬至省城復
命至乍浦滿營水師将軍(臣/)薩爾哈岱有統轄之責理
　　應隨同
欽差前徃閲操苐㳟逢
聖駕臨幸省城将軍應在省伺候
皇上親閲陸路操演並統率官兵辦理省城差使未便
　　前徃乍浦其乍浦副都統(臣/)額爾登現今奉
㫖令跟隨䕶軍統領沿途一體辦差乍浦滿營水師係
　　伊管轄兵丁應請令額爾登即從嘉興跟隨
欽差大臣赴乍浦閲操事竣仍赴省㳟候
差遣合并陳明奏入得
㫖命納延泰閲之
　　乾隆十六年三月十二日大學士公傳恒奏言查
　　得去年
皇上豫省閲兵時曽賞演陣之巡撫大縀三疋縂兵官
　　城守尉等大縀各一疋八絲緞各一疋參將佐領等
　　八絲縀各一疋都司守備防禦等金奨武牌各一
　　面千縂把縂等銀奨武牌各一面此次浙省演陣
　　大臣官員兵丁賞賜之處遵
㫖酌議亦照前賞賜外再預備歩射騎射花馬箭放鳥
　　鎗騎射跑觧舞籐牌官員兵丁等亦照此賞賜内
　　有演陣而又預備各様技藝官五員兵二名臣等
　　酌量議於伊等演陣之應得賞賜等項外増賞官
　　員貂皮各一張兵丁銀奨武牌各一面謹将應賞
　　大臣官員兵丁人数與物件数目另繕清單一併進
　呈俟
命下之日所賞貂皮縀疋金銀奨武牌赴廣儲司支領
　　賞給奏入報
可
　　乾隆十六年三月二十四日行在兵部奏言明日
　　江寕駐防官兵及緑旗營兵合操請酌量於伊等
　　齋集時先徃操演一次㳟俟
皇上閲看今将陣圗并官兵数目一并進
　呈奏入報
聞
　　乾隆十六年三月二十六日大學士公傅恒等奏
　　言遵
㫖賞賚江寧省演陣大臣官兵酌議亦照賞給浙江省
　　演陣大臣官員兵丁之例将軍縂督以下防禦守
　　備以上等官分别賞給縀疋驍騎校滿洲兵丁賞
　　給一月錢糧千縂把縂外委把縂綠旗兵丁賞給
　　奨武銀牌今将應賞大臣官員兵丁及物件数目
　　叧繕清单謹
　呈俟
命下之日賞給驍騎校兵丁一月錢糧著該将軍飭行
　　藩司攴給外其賞給大臣官員縀疋及綠旗千把
　　縂兵丁奨武牌著在廣儲司支領賞給奏入得
㫖如所議行
　　乾隆二十年十一月二十六日䕶理鎮海将軍印
　　務京口副都統伊林阿奏言乾隆十六年
聖駕南巡前任将軍趙宏恩奏請帶領官兵二百名前
　　徃宿遷縣地方㳟迎
聖駕經軍機大臣議以京口至宿遷路途不逺又係江
　　南境内請照該将軍所請准其帶領官兵二百名
　　至宿遷縣地方㳟迎
聖駕今将軍李紱尚未到任俟到任時遵照前例帶領
　　官兵二百名前徃宿遷縣地方㳟迎
聖駕日則敬謹隨行夜則守更巡邏倘将軍李紱未及
　　到任伏乞
皇上即准臣等帶領官兵迎接再查乾隆十六年
聖駕南巡前任将軍趙宏恩奏請安䑓一摺經軍機大
　　臣議覆准行自𤓰洲起至清江浦止安設十䑓於
　　龍潭地方江寧京口合設一䑓明嵗
聖駕南巡(臣/)等請亦照前例辦理奏入
上諭曰安䑓照前兵丁不必來接
　　乾隆二十一年十一月初十日江寧将軍徳敏奏
　　言㳟照乾隆十六年
聖主南巡前任将軍保徳等奏請帶領官兵接
駕一事經縂理行營王大臣議准将江寧駐防官兵内
　　挑取二百名前至宿遷地方接
駕沿途照木蘭學習行圍人等之例交與䕶軍統領日
　　則與䕶軍人等當差夜則巡邏支更至省城内存
　　下官兵尚多必須有大員管束應祗令該将軍帶
　　領官兵前至宿遷接
駕其副都統等不必前來明春
聖駕南巡(臣/)等遵照前例派官十六員兵二百名臣徳
　　敏帶領前至宿遷地方接
駕所帶官兵仍照例交與䕶軍統領與䕶軍等一同支
　　更當差再辦理江寧馬匹縂督尹繼善
　奏准派副都統一員辦理(臣/)等請将副都統富昌帶
　　領江寕八旗馬匹在京口地方預備
聖駕未至京口之前富昌過江㳟請
聖安副都統佟明存住守城暫理将軍印務約束官兵
聖駕未至江寧之前佟明在龍潭地方㳟請
聖安奏入報
聞
　　乾隆二十一年十一月十一日江寧将軍徳敏奏
　　言㳟照乾隆十六年
聖駕南巡由(臣/)等奏派官兵沿河坐䑓其江寧官兵自
　　京口起至平望地方安設十䑓毎䑓官一員兵十
　　名派恊領二員統轄其京口官兵自京口起至清
　　江浦地方安設十䑓毎䑓官一員兵十名派恊領
　　二員統轄龍潭地方江寧京口官兵合設一䑓毎
　　處官一員兵五名明春
聖駕南巡(臣/)等請仍照十六年定例分别預備奏入報
聞
　　乾隆二十二年二月二十六日杭州将軍薩爾哈
　　岱閩浙縂督喀爾吉善浙江巡撫楊廷璋浙江提
　　督武進陞同奏言窃照浙江滿營綠營各官兵馬
　　歩技勇自乾隆十六年荷䝉
皇上校閲迄今五載恭逢
翠華重幸将士歡騰(臣/)等謹於杭州省城滿營敎塲預
　　備滿營操陣緑營操陣并照上屆預備滿營緑營
　　合操陣式伏候
皇上訓示應閲何項屆期祗候恭請
大閲奏入得
㫖滿漢合操
　　乾隆二十二年二月二十九日大學士公傅恒奏
　　言遵
㫖賞賜浙江省合操大臣官員兵丁之處查十六年
皇上賞賜浙江省大臣官員兵丁自将軍縂督以下防
　　禦等官以上俱經分别賞給縀疋驍騎校兵丁給
　　奨武銀牌今此次浙江省合操大臣官員兵丁請
　　俱照十六年之例賞給再
皇上前歩射騎射對撲馬上打鎗官兵應入於合操官
　　兵内一體賞給所有應賞之大臣官員兵丁數目所
　　賞之縀疋錢糧銀牌数目另開清单一併進
　呈其賞給驍騎校及滿兵之一月錢糧亦照前交於
　行在户部将兩淮鹽項銀兩内動支除應賞之縀疋
　　銀牌由廣儲司支領外是日舞籐牌之浙江福建
　　省分緑營官兵前䝉
皇上親閲時已經
恩賞此次應毋庸再議奏入得
㫖如所議行
　　乾隆二十二年三月二十日大學士公傳恒等奏
　　言遵
㫖賞給江寧省演陣大臣官員兵丁一事查十六年賞
　　給江寧省演陣将軍縂督以下防禦以上俱分别
　　賞以縀疋驍騎校兵丁俱賞一月錢粮緑營兵丁賞
　　奨武銀牌此次演陣江寧省大臣官員兵丁等請
　　俱照十六年之例賞給再
御前射箭對撲官兵亦照演陣官兵一體賞給其撂跤
　　滿洲兵丁有閒㪚二名未食錢糧之人應請每人
　　賞給銀牌一面所有應賞演陣之大臣官兵等数
　　目併賞給縀疋錢糧銀牌数目另繕清单一併進
　呈所有賞給縀疋銀牌在廣儲司支領賞給驍騎校
　　兵丁一月錢糧亦照上次交
　　行在户部飭行布政司庫銀内動支奏入得
㫖如所議行
　
　
　
　
　
　
　
欽定南巡盛典卷七十六
欽定四庫全書
欽定南巡盛典卷七十七
閲武
　　乾隆二十七年三月初一日杭州將軍福祿閩浙
　　總督楊廷璋浙江巡撫莊有恭浙江提督王無黨
　　同奏言浙江滿營綠營各官兵馬步技勇自乾隆
　　二十二年荷䝉
皇上校閲後迄今又歴五載經(臣/)等督飭將備勤加訓
　　練不時操演不敢稍有懈弛兹恭逢
鑾輅重臨將士歡騰踴躍急思獻技以展報効之誠(臣/)
　　謹於杭州省城内滿營教塲預備滿營操陣綠營
　　操陣并照前兩屆預備滿營綠營合操陣式伏候
皇上訓示應閲何項屆期祗候恭請
大閲再閩省籐牌兵及浙閩二省挑取之各種雜技兵
　　丁一并帶齊恭候
睿覽奏入得
㫖滿漢合操
　　乾隆二十七年三月初四日閩浙總督楊廷璋奏
　　言(臣/)自福建帶來籐牌兵八隊共計二百二十二
　　名硬弓兵十名馬上三鎗兵十名擬於初五日在
　　滿營教塲於滿漢合操之後恭備
簡閲奏入報
聞
　　乾隆二十七年三月初四日閩浙總督楊廷璋奏
　　言(臣/)於閩省水兵内挑有泅水兵數十名扒桅兵
　　數十名委官管帶來浙於錢塘江演試習練敬備
御閲先經奏明循照前屆於觀潮樓前預備今因樓下
　　漲沙綿逺約二里有餘水兵於該處呈技
閲視未能親切今改於望江亭預備祗候
聖駕臨幸六和塔時令各兵分别演試奏入報
聞
　　乾隆二十七年三月初九日大學士公傅恒奏言
　　上次賞賜浙省合操大臣官員兵丁人等將軍總
　　督以下防禦以上綠營大小官員俱經分别賞賜
　　緞疋驍騎校兵丁俱各賞給一月錢糧千把外委
　　綠旗兵丁賞賜奬武牌帶領此項兵丁官員分别
　　賞賜緞疋金牌此次閲操浙江滿營綠營大小官
　　員兵丁及浙閩籐牌兵馬上鎗兵丁並帶領此項
　　兵丁官員俱請照上次賞賜鳥鎗兵中三鎗者五
　　人每人賞給銀牌二面中兩鎗者五人每人賞給
　　銀牌一面所有應賞大小官員職名兵丁數目賞
　　賜緞疋錢糧金牌銀牌數目另繕清單一併進
　呈所有賞給驍騎校滿兵一月錢糧銀兩交
　行在户部於兩淮鹽項銀兩内動用所有賞賜緞疋
　　金牌由廣儲司支取奏入得
㫖莊有恭照將軍總督例賜之餘依議
　　乾隆二十七年三月二十六日大學士公傅恒奏
　　言遵
㫖賞給江寜省演陣火臣官員兵丁一事查得上屆將
　　軍總督以下防禦以上大臣官員等俱分晰賞給
　　緞疋驍騎校兵丁俱賞一月錢糧綠營兵丁賞奬
　　武銀牌此次江寜省演陣大臣官員兵丁等俱請
　　照上屆之例賞給所有演陣之大臣官兵等數目
　　並賞給緞疋錢糧銀牌數目另繕清單一併進
　呈所有賞給緞疋銀牌在廣儲司支領外賞給驍騎
　　校兵丁一月錢糧交户部飭行布政司庫銀内動
　　支奏入得
㫖如所議行
　　乾隆三十年二月二十四日杭州將軍福祿閩浙
　　總督蘇昌浙江巡撫熊學鵬浙江提督武進陞奏
　　言浙省滿營綠營各官兵馬步技勇自乾隆二十
　　七年荷䝉
聖主幸浙校閲後迄今又歴三載經(臣/)等督飭協領將
　　備等勤加訓練不時操演不敢稍任廢弛兹恭逢
鑾輅重臨將士歡騰踴躍急思獻技以展報効之誠(臣/)
　　等謹於杭州省城滿營教塲預備滿兵陣式綠旗
　　兵陣式伏候
皇上訓示應閲何項屆期恭請
大閲再閩省籐牌兵及浙閩二省挑取之各項雜技兵
　　丁一併帶齊敬候
睿覽其乍浦水操一項先經前督(臣/)楊廷璋具奏欽奉
硃批不必預備合併陳明奏入得
㫖滿漢合操
　　同日閩浙總督蘇昌奏言歴屆
翠華南幸俱經前督(臣/)將閩省籐牌兵挑選二百餘名
　　帶赴浙省仰荷
聖主恩准預備閲視各官兵叨䝉
恩賞榮幸非常至今感淪肌髓兹欣聞
聖主載舉時巡盛典各兵丁無不踴躍歡欣心殷獻技
　　争趨恐後(臣/)隨酌調漳泉二屬牌兵二百餘名飭
　　委將領備弁管帶來浙適漳州鎮總兵任澍奏准
　　赴浙接
駕(臣/)隨囑令將牌兵再加操演純熟配成隊伍於省城
　　滿營教塲預備敬候
大閲滿洲綠營官兵後即令牌兵演技恭備
御覽再閩浙二省各營内有硬弓馬鎗跑解騙馬各雜
　　技兵丁亦各酌挑數名隨營伺候其閩省泅水扒
　　桅各兵亦照前在錢塘江預備祗候
聖駕臨幸觀潮樓以俟
親閲奏入報
聞
　　乾隆三十年閏二月初七日閩浙總督蘇昌奏言
　　(臣/)於閩省水兵内挑選泅水兵數十名扒桅兵數
　　名委官管帶来浙於錢塘江演試習練敬備
御閲先經奏明伏查錢塘江觀潮樓前沙消水近各水
　　兵於該處呈技
閲視尚屬親切(臣/)敬謹預備祗候
聖駕臨幸觀潮樓時令各兵分别演試奏入報
可
　　乾隆三十年閏二月初十日大學士公傅恒奏言
　　遵
㫖賞賜浙省合操大臣官員兵丁人等一事查得上次
　　賞賜浙江操兵之大臣官員兵丁人等自將軍總
　　督以下防禦以上大臣官員及綠營大臣官員俱
　　經分别賞給緞疋驍騎校兵丁俱賞一月錢糧綠
　　營千總把總外委百總兵丁賞給奬武銀牌浙閩
　　舞牌馬上鎗各兵等俱經賞給奬武銀牌其領操
　　官員分别賞給緞疋金銀牌每人銀牌二面中二
　　鎗者加賞銀牌一面今次除將合操之浙江滿洲
　　綠營大臣官員兵丁人等及浙閩舞牌馬上鎗兵
　　丁領操之官員等照上屆賞賜外請將鎗兵内中
　　三鎗者二名每人加賞銀牌二面中二鎗者四名
　　每人加賞銀牌一面復查十六年二十二年間浙
　　江巡撫俱入於提督副都統等次内賞賜惟二十
　　七年奉
㫖莊有恭照將軍總督一體賞賜今次熊學鵬或照提
　　督副都統或照將軍總督賞賜之處伏候
指示遵行謹將應賞大臣官員職名兵丁數目賞賜緞
　　疋錢糧金銀牌面數目另繕清單敬呈
御覽請將賞給驍騎校兵丁銀兩交
　行在户部於兩淮鹽課内動支所賞緞疋金銀牌面
　　於廣儲司支取奏入得
㫖熊學鵬照將軍總督例賜之餘依議
　　乾隆三十年三月初八日大學士公傅恒奏言遵
㫖查賞江寜合操大臣官員兵丁上屆自總督以下守
　　備等官以上大臣官員俱經分别賞給緞疋驍騎
　　校領催兵丁賞給一月錢糧綠旗兵丁賞給奬武
　　銀牌此次合操江寜省城大臣官員兵丁請俱照
　　上屆賞給並將應賞之大臣官員兵丁數目及放
　　賞之緞疋錢糧銀牌數目另繕清單恭呈
御覽除所需放賞之緞疋銀牌由廣儲司領取外驍騎
　　校滿洲兵丁所得應賞一月錢糧交户部動用藩
　　司庫項賞給奏入得
㫖如所議行
　　乾隆四十五年二月二十三日閩浙總督三寳福
　　建提督黄仕簡奏言福建水師兵丁演試水操泅
　　水扒桅等技上屆
聖駕幸浙曽䝉
賜覽(臣/)於上年調任閩浙抵任後接准前督臣楊景素
　　札稱赴京
陛見業經奏明
聖駕南巡時
閲視可帶至浙江在六和塔江面預備當經(臣/)等挑取
　　熟習水性兵丁現已帶至杭州惟查六和塔江面
　　現在北面漲沙較逺水操船隻難以遥視查上屆
　　恭逢
聖駕南巡演試水技兵丁俱在秋濤宫今次(臣/)等查明
　　該處冬間雖覺江水稍淺交春之後連得雨澤江
　　水漸深堪以操演應請仍在秋濤宫預備屆期恭
　　請
閲視奏入報
聞
　　同日杭州將軍傅玉閩浙總督三寳浙江巡撫王
　　亶望浙江提督劉鑑杭州副都統舒楞額乍浦副
　　都統永慶奏言浙江省滿營綠營官兵經(臣/)等督
　　飭協領將備等勤加訓練不時操演不敢稍任廢
　　弛伏查乾隆三十年荷䝉
聖主幸浙校閲滿漢合操之後迄今已十餘載兹恭逢
鑾輅載臨各營將士歡欣踴躍急思獻技以展報効之
　　誠(臣/)等謹於杭州省城滿營教塲預備滿兵陣式
　　綠旗陣式并照歴屆預備滿營綠營合操陣式伏
　候
皇上訓示應閲何項屆期恭請
大閲再閩省籐牌兵丁經(臣/)三寳與陸路提(臣/)俞金鰲
　　照例挑取熟練兵丁現帶至浙並將閩浙二省挑
　　取之各項兵丁一併帶齊敬候
聖覽奏入報
聞
　　乾隆四十五年三月初六日尚書公福隆安奏言
　遵
㫖賞賚浙江省合操大臣官員兵丁一事(臣/)查得上屆
　　所賞浙省合操大臣官員兵丁將軍總督以下防
　　禦以上大臣官員俱各分别賞給緞疋驍騎校兵
　　丁等各賞給奬武銀牌浙江福建牌兵打馬上鎗
　　兵俱賞奬武銀牌領隊官員分别賞給緞疋金牌
　　此次浙江合操滿漢大臣官員兵丁浙江福建牌
　　兵打馬上鎗兵等領隊官員均照前例賞給外復
　　查三十年浙江提督曽照將軍總督一例賞賚此
　　次劉鑑或照副都統或照將軍總督例賞賚之處
　　恭候
諭㫖欽遵外謹將應賞大臣官員銜名兵丁額數并賞
　　緞疋錢糧金銀牌面數目另繕清單一併恭呈
御覽所有驍騎校滿洲兵丁應賞銀兩行文
　行在户部於兩淮鹽銀項内動支所有緞疋金銀牌
　　面於廣儲司支取奏入得
㫖劉鑑照副都統例賜之餘如所請
　　乾隆四十五年三月二十八日尚書公福隆安奏
　　言查得江寜省閲兵大臣官貟兵丁賞賚上次將
　　軍總督以下防禦以上大臣官員分别賞給緞疋
　　驍騎校領催兵丁俱各賞給一月錢糧綠營兵丁
　　賞給奬武銀牌此次閲兵江寜省大臣官員兵丁
　　俱照上次之例賞給其應賞閲兵大臣官員兵丁
　　數目及賞給緞疋錢糧銀牌數目另繕清單一併
　　進
　呈所賞緞疋銀牌由廣儲司支領外其賞給驍騎校
　　滿洲兵丁一月錢糧交與户部由藩庫銀内動用
　　奏入報
可
　　乾隆四十九年三月十二日杭州將軍常青閩浙
　　總督富勒渾浙江巡撫福崧浙江提督喬照杭州
　　副都統永慶奏言浙江省滿營綠營官兵恭值
翠華臨幸歴䝉
恩賜校閲兹欣逢
鑾輅載臨各營將士踴躍騰歡咸思獻技(臣/)等現於杭
　　州省城滿營教塲敬謹預備分别繪具分操合操
　　圖式伏候
聖主臨省
示期
大閲再閩省籐牌兵丁先經(臣/)富勒渾與陸路提(臣/)常
　　青照例挑取熟練各兵派員帶領来浙與閩浙二
　　省挑取各項兵丁一并帶齊敬候
宸覽奏入報
聞
　　同日閩浙總督富勒渾浙江巡撫福崧福建水師
　　提督黄仕簡奏言福建水師兵丁演試水操及泅
　　水扒桅等技恭值
聖駕南巡歴䝉
賜閲兹欣逢
鑾輅載臨(臣/)富勒渾(臣/)黄仕簡挑取熟習水性兵丁派
　　員帶領來浙(臣/)富勒渾並即㑹同(臣/)福崧勘擇梵
　　村地方江深水緩堪以依法駕駛隨即恭建
行殿繪具圖説敬謹預備查該處係自西湖
　行宫至雲棲順道伏候
聖主幸浙
示期
賜閲奏入報
聞
　
　
　
　
　
　
　
　
　
　
　
　
欽定南巡盛典卷七十七
欽定四庫全書
欽定南巡盛典卷七十八
　程塗
　　(臣/)等謹案周禮掌方氏辨九服之邦國自王畿千
　　里而外率以五百里為準王將巡守則戒於四方
　　及王之所行先道帥其屬而巡戒令盖所以周知
　　夫山鎮澤藪之殊而因以廣布夫人民穀畜之利
　　典至鉅也我
　國家幅員廣逺亘古罕有倫比而維江與浙六迓
鑾輿
羽葆所經元化滋液其間計里置頓率由故常蕩蕩平
　　平無在非與民休息之意故
　尚膳有定所掌舍有常經供億不煩儲跱無設
　和門
　帳殿計日按程預籌必蘄於地為宜於民為順於用
　　為節慎重周詳以垂萬年不易之典逮
　安福既登烝徒乃楫風烏徐轉川后效靈寧衆息勞
　　歡心畢洽而且
視河工則往復循行
臨海塘則改途速駕
釋奠用展
　宫牆之敬
登岱不襲封禪之文夫是以通都廣陌之間白叟黄童
　　莫不奔走偕來就瞻
雲日以視周雅所歌敷天裒對之盛殆逺過之而後代
　　所稱萬騎雲屯千旗谷暗僅沾沾於儀衛警蹕之
　　盛者又豈足以擬
大聖人省方觀民之極軌歟夫吏民愛戴之忱與夫淑
　　景淳風巷舞衢歌之概固編載所不能傳而水陸
　　川原榮光依被允宜臚叙以表
天行之健以昭
聖澤之周俾按籍而求者仰見
日月所照莫不依光而非僅以代記里之鼓也謹誌程
　　塗第十
　欽定四庫全書
　欽定南巡盛典卷七十八
　　程塗
　　　乾隆十四年十一月十九日
　　上諭内閣曰㨿準泰奏東省至江南陸路有二道其自
　　泰安至紅花埠一路較之兖郡至韓莊閘稍逺似應
　　從中路行走但
聖祖仁皇帝巡幸時俱由東路或中路雖稍近不如東路
　　之便易著準泰會同江南總督等詳悉酌議將兩路
　　應行之處速行繪圖具奏
　　　乾隆十五年三月二十六日
　上諭嚮導大臣曰據努三兆惠奏由杭州府渡江至紹
　　興禹陵南鎮一路河道窄狹僅容小船等語朕初次
　　南巡
　禹陵近在百餘里以内不躬親展奠無以申崇仰先聖
　　之素心嚮導及地方官拘泥而不知權宜辦理之道
　　鰓鰓以水道不容巨艦為慮朕在宫中及由髙梁橋
　　至金海常御小船寛不過數尺長不過丈餘平橋皆
　　可徑渡最為便捷越中河路既窄日間祗須乘用駕
　　駛小船著該督等遵照妥辦
　　　乾隆二十一年閏九月二十八日
　上命軍機大臣傳諭閩浙總督喀爾吉善曰紹興一帶
　　此次毋庸前往該督等不必預備
　　　乾隆二十二年二月二十二日
　上諭内閣曰朕囘鑾渡黄後由順河集至徐州閲視河
　　工朕即自徐州至曲阜展謁
　孔林途經泰安登岱拈香本日仍囘大營駐蹕其登山
　　路徑但須畧為掃除足供行走即有窄狹之處或乘
　　馬或用山歩輿亦無不可至
聖母皇太后鑾輿並不登臨仍由順河集舊路先至靈巖
　　駐蹕該撫毋庸搭架天橋致多糜費
　　　乾隆二十六年十二月十六日
　上諭内閣曰㩀倉場侍郎温福等奏開嵗南巡
皇太后由運河水路囘鑾所有北上糧艘酌量迴避一摺
　　著將原摺寄交楊錫紱令其查照事理悉心妥議俾
　　河道既無妨碍而糧運亦不致稽延一切善為經理
　　仍先行具摺奏聞
　　　乾隆二十七年二月初五日
　上諭内閣曰朕巡省江浙所過地方並未禁止行旅將
　　來旋蹕時
皇太后御舟由水道進京程途尤為穏便昨巡漕給事中
　　洋海乃先期奏請自通州南下船隻悉令迴避所見
　　甚属紕繆運河為南北通津舟楫往來相望即屇
聖母御舟經過時旁有支河㲼港自可暫行引避設其地
　　别無可避亦苐附泊傍岸不致妨礙縴道足矣若豫
　　事盡行飭禁則自春涉夏為日頗長以千里長河使
　　行者久羈道路於事理全未通曉已傳旨申飭並傳
　　諭經行各處一切如常放行但江浙二省水程更多
　有司不能曉事或有似此拘泥辦理者並著各該督
　撫即飭知沿河地方官凡啇民船隻均行照例行走
　毋得稍有禁阻
　　乾隆二十九年十二月二十日
上諭内閣曰昨據尹繼善等奏稱丹陽一帶河道淺窄
　若浙省官員俱前赴鎮江接駕誠恐船隻過多未免
　擁擠除錢陳羣聴其逺接外其餘督撫司道等官俱
　令於蘇州迎接等語蘇州河道亦不甚寛濶若浙省
　應行接駕官員俱前赴蘇州則船隻較多仍恐未免
　擁擠浙省除將軍總督巡撫准其赴蘇迎接然亦不
　得逺越蘇郡其餘各官俱於本省嘉興交界處所祗
　候槩不必出境
　　乾隆四十三年十一月十七日
上諭嚮導大臣曰庚子年春南巡所有自京至浙江杭
　州府沿途水陸路程已據該處繪圖進覽從前四次
　南巡皆預𣲖嚮導前往查勘原因山東江南尚有行
　營數處是以必須嚮導相度核定今春高晉國泰在
　京面請江南山東各添建行宫數處以供憩息俱已
　酌定地面并稱現在各行宫均有應拆材料足敷添
　用不致多費因允其所請飭令勿事浮糜是由京至
　江南登舟處陸路沿途俱有行宫毋庸武備院備帶
　大營城分及氊廬等項以省駝䭾之煩并不必復𣲖
　嚮導前往其沿途尖營向日本有章程只須酌量道
　路長短安設逺者設尖營兩處若近在四十里以内
　者止設尖營一處均非難辦之事各督撫自能經理
　裕如著傳諭各督撫將南巡蹕路所經一應橋梁道
　路尖營行宫按站開明總列一摺并詳晰繪圖貼説
　呈進其兩省交界之處並須彼此照㑹將何處行宫
　及何道路係何省何州縣所轄明白聲叙自可一目
　了然又水程所安大營上四屇南巡江浙兩省久經
　辦熟近年直𨽻山東間有於水營内備板房座落數
　楹朕因囘鑾時天氣漸熱且北方岸旁寛濶尚可擴
　充若江浙河岸窄狹實無可容板房之處且自登舟
　至囘程不過春末夏初亦無取乎凉爽斷不可倣照
　山東直𨽻辦理至山東水營舊料尚存原不妨聴之
　直𨽻并不必預備水營也其餘各省古蹟行宫有由
　督撫承辦者有由鹽政織造承辦者均著照舊辦理
　總宜善體朕意勿稍踵事増華致耗物力
　　乾隆四十五年二月初七日
上命軍機大臣傳諭兩江總督薩載曰此次南巡因閲
　視河工是以由陳家莊至桂家莊嗣後南巡不必經
　由桂家莊
　　乾隆四十八年八月初八日
上諭内閣曰據薩載覆奏明嵗南巡臨幸徐州閲視石
　工所有沛縣舊城新城相距荆山橋經由御道俱有
　一百二十餘里未能望見惟沛縣所轄之夏鎮地方
　附近昭陽湖舊有城垣被水冲塌現亦興工辨理該
　城濵臨運河可以順道閲看等語沛縣新舊城垣既
　據該督奏稱距御道較逺即可毋庸前往至夏鎮近
　在河邉御舟經過一覽周知亦可毋庸預備再金山
　橋新建行宫與栁泉相近著即改為栁泉行宫除就
　近傳知嚮導處外並諭該督等知之
　
　
　
　
　
　
　
　
　
　
　
欽定南巡盛典卷七十八
欽定四庫全書
欽定南巡盛典卷七十九
　程塗
　　乾隆十五年四月二十三日嚮𨗳統領努三兆恵
　　奏言(臣/)等欽奉
上諭㑹同總督方觀承黄廷桂喀爾吉善巡撫凖泰署
　　巡撫永貴鹽政吉慶總河髙斌張師載等公同查
　　閱
巡幸御道分派營盤尖頓由京從趙北口過山東由濟
　　南經泰安至江南所属宿遷縣之運河順河集馬
　　頭旱程一千四百九十里分為二十四站由順河
　　集登舟閱看沿途所有朱家閘九里崗駱馬湖之
　　引河等處河工近黄河至徐家渡水程一百五十
　　四里分為四站由徐家渡過黄河經由河堤閱看
　　恵濟閘運河口木龍等處河工閘口至直𨽻厰營
　　盤四十二里由直𨽻厰至髙家堰堤三十三里
回鑾仍
駐驆直𨽻厰由直𨽻厰登舟過淮安府城閱看髙郵東
　　地南闗車邏壩等處河道堤工由揚州府平山堂
　　渡揚子江至金山寺
駐驆計程三百七十七里分為八站由金山寺至江寜
　　省城旱程一百三十四里分為兩站
回鑾仍
駐驆金山寺由金山寺至鎮江府城水程經恵山秦園
　　至蘓州府三百二十五里分為五站由蘇州府入
　　浙江境經嘉興烟雨樓至杭州府
行宮計程三百三十里分為五站由杭州過錢塘江至
　　紹興府一百一十五里分為兩站所徃旱程一千
　　七百五十八里計三十三站水路一千三百四十
　　六里計十九站共三千一百零四里計五十二站
回鑾不由江寜濟南减去水旱七站仍有旱程一千四
　　百四十二里計二十八站水路一千二百九十四
　　里計十七站共二千七百三十六里計四十五站
　　往返共五千八百四十里分為九十七站所有分
　　派營盤尖䪺道路橋梁悉皆仰體
睿懐公同籌畫不擾民間墳塋不伐樹木不拆改房屋
　　路逕即㦯稍有紆繞惟取易於修葺期於公私有
　　益奏入報
聞
　　乾隆十五年十月二十一日兩江總督黄廷桂奏
　　言竊查自宿遷縣之順河集
聖駕登舟南莅係順水三站方抵徐家渡由此渡黄至
　　直𨽻厰比及
回鑾則係溯流牽挽河靣寛濶風浪靡常恐致遲緩難
　　行(臣/)等查水路之外原有陸路隨委淮徐河道徳倫
　　查勘由徐家渡至順河集計程僅有兩站較之水
　　程减少一站路徑平坦辦理較易(臣/)等復加商酌
　　如自順河集登舟各項隨從船隻岀楊家莊口門
　　　必須逆流渡黄拉進清河草壩風順猶費周章風
　　　逆則挽濟更艱且進壩之後又過恵濟三閘層層
　　　啓閉魚貫而下難免擁擠(臣/)等詢之老民人等僉
　　　稱當年
聖祖南巡時隨從各船拉壩過閘五六日後方能畢渡執
　　　事供應人等竟有數日不得渡者似覺未便應請
　鑾駕自順河集改由陸路至徐家渡
　御路往回可以節省兩日其間程途較近又可免溯流
　　　需日致有遲緩而各項人員均在徐家渡以下過
　　　河彼地處處得岸所在可渡只須多偹渡船臨時
　　　官員人等隨到隨渡旦晚之間即可渡竣至直𨽻
　　　厰其一切需用船隻俱在直𨽻厰迤南一帶灣泊
　　　預偹不過量撥夫役運送各員行李入船相距不
　　　逺運送頗昜伏惟
　聖駕駐驆直𨽻厰大營次日臨髙家堰
　閲視河工有此一日之閒㪚給各員船隻撥運行裴約
　　計俱可辦完㳟侯
御舟起行即可依次隨進免致壩閘阻滯奏入報
聞
　　乾隆十五年十一月十三日閩浙總督喀爾吉善
　　署浙江巡撫永貴奏言㳟照明春
聖駕南巡浙省所有杭嘉紹三郡
御道經臨沿途應行預偹安䪺事宜雖經(臣/)等先期派
　　委文武各員查勘定議其中勘酌情形隨地制宜
　　必須親與承辦各官詳悉講求方能佈置妥協兹
　　(臣/)等公同提(臣/)譚行義暨總理司道各員詳加商
　　酌查得杭嘉兩郡均属水鄉阡陌之間湖蕩港汊
　　縱横交錯民間徃來皆以泛艇為便即有田間小
　　徑亦紆回曲折到處桑麻礙路自江南界至杭州
　　陸路運河縴道寛僅七八尺直達省㑹舍此之外
　　並無陸路可通凡
聖駕駐驆處所一切應用物件暨各項執事人等有須
　　由偹道馳赴前站預偹者水鄉非北路可比今(臣/)
　　等於江省交界至杭州勘定水路副河一道相離
　　運河逺近不等總不出數里内外雖港路橋梁間
　　有卑矮窄小之處小舟儘可遄行
御用什物以及執事人等均由副河前進較為簡便其
　　沿途馬匹既無陸路偹道毋庸多為預偹又
御道兩傍俱應安民站圍以昭
　　警驆之義今浙省運河惟上塘縴路寛有七八尺
　　可容站圍兵丁下塘則桑園田墘竟有無可站立
　　之處(臣/)等復查勘運河兩岸支河汊港四通八達
御舟經臨時無知愚民撑駕小舟從支河䦨入殊失敬
　　慎之意今酌定於兩岸之内凡支河汊港橋頭村
　　口各安卡兵二三名臨時止遏民舟往來上塘縴
　　道毎里安設站圍兵丁三名下塘酌量安設圍兵
　　如無路徑之處不復安兵站圍其兩岸有村鎮居
　　民處所許令男婦老㓜跪伏瞻仰仍分派官兵在
　　彼稽查約束耆民老婦欲瞻仰
天顔與紳衿生監應叩迎
聖駕者皆擇空曠處所令官兵率領排列跪伏以肅體
　　制至
聖駕幸浙之時正東作方殷之候且杭嘉一帶蠶事將
　　舉沿途有須耕耘灌溉及採桑之類亦應仰體
皇上省方觀民首重農桑至意聴民間男婦盡力耕桑
　　惟令官兵曉諭於應迴避時令丁男退入村内迴
　　避婦女仍聴其力作至紹郡應偹事宜亦經酌量
　　地方情形分别妥辦再三郡士民欣逢
翠華南幸羣懐瞻雲就日之誠欲效巷舞衢歌之事各
　　具呈請於
御道左右㦯搭綵亭㦯陳水戲冀抒獻暴㣲忱以達呼
　　嵩誠悃(臣/)等因其情詞懇切令地方官酌量於河
　　道空曠處所妥當陳設並令勿過於糜費紛㳫務
　　使閭閻安静無擾以仰副我
皇上勤恤民依省事務樸之
至意奏入報
聞
　　乾隆十五年十一月十八日兩江總督黄廷桂奏
　　言竊查自宿遷清河淮安以至揚州鎮江江寕無
　　錫蘇州各處應需水程縴路並登陸
御道(臣/)於十月初旬民間禾稼刈穫已畢派委各員分
　　頭趕辦兹值
欽差嚮𨗳(臣/)兆恵努三到揚逐加指示(臣/)已飭行各處
　　遵式修整統於十一月底可以竣工至各處近城
　　地方有兩岸盡係民居並無縴路者(臣/)上年雖經
　奏明用篙撑駕但行走終恐濡滯今嵗復加相度於
　　民居之外搭造小板縴橋寛止二尺釘紥堅固前
　　次(臣/)等㳟試
御舟令縴夫由此挽拽通利便捷頗属適用再查一切
　　閣本文報并
　　扈從執事及辦差人員往來絡繹江省一線河道千
　　　里有餘既不便梭織穿越而兩岸又逼窄不寛縴
　　　夫之外難容多人應偹副路以便行走(臣/)令司道
　　　飭委各員按照村莊通行小徑接修並不佔碍民
　　　田其有溝渠坑坎處所㦯加填平㦯搭小橋統令
　　　各該員分地親身勘辦不假胥役之手是以並無
　　　擾累奏入報
　聞
　　　乾隆十五年十二月十五日工部奏言㳟查
　皇上展謁
陵寢暨
　巡幸直屬等處省方問俗行慶施恵凡一切經由道路
　　　及營尖地靣各該督撫均係委員敬謹辦理惟恐
　　　差竣報銷承辦之貟任意浮冐開銷是以(臣/)部於
　　　乾隆八年奏准將營盤毎座准修墊夫一百六十
　　　名尖盤每座准修墊夫八十名道路每里准修墊
　　夫三十五名如遇
皇上巡幸一次後修墊舊有營尖道路營盤每座准夫
　　八十名尖盤毎座准夫四十名道路毎里准夫二
　　十五名其應行搭盖橋座工料及應用器具什物
　　等項價值均經酌定章程明春恭遇
翠華巡幸江浙各該州縣並未辦過差務相應請
㫖将(臣/)部從前擬定修墊營尖道路准給夫工名數並
　　應行搭葢橋座工料數目做法及一切器具等項
　　查明刋刻頒給令各該督撫一體遵循辦理至修
　　墊營尖各盤務擇其寛展平坦地靣飭交各属敬
　　謹修墊其間㦯遇地窄低窪泥濘之處必須修墊
　　者務将修墊處所先期報部至於道路遇有山嘴
　　石岡必須開鑿㦯遇沙塍土坡應加刨挖者亦應
　　先行核實估報並将製偹應用器具等項工料價
　　值各若干分晰開載如有尖營道路已經修墊過
　　一次者亦即於估册内一併聲明報部統俟該省
　　報銷時(臣/)部逐一查對按照定例准銷如是則事
　　有成例帑不虚縻而於差務錢糧均有禆益俟
命下之日(臣/)部行文各該督撫一體遵照奏入得
㫖如所議行
　　乾隆二十年十月二十七日工部奏言恭照
聖駕巡幸一切供應俱動帑項該地方官報部核銷(臣/)
　　部自應仰體
皇仁妥協辦理查直省恭辦
皇上經由一切橋道營尖盤座等項先經(臣/)部将辦差
　　工料做法并應用器具什物成例奏明刋發各省
　　督撫轉飭遵照辦理但查地方官偹辦營尖盤座
　　向係嚮導統領指示修墊間有地方官自行預備
　　如遇
聖駕俱經
臨幸者事竣之日准其造具實用清冊報部核銷更有
　　嚮導指示預備未經
臨幸及臨時酌改越過於次站
駐蹕者雖地方官已經預備向例不准開銷(臣/)等竊思
　　前項營尖盤座如地方官自行揣摩預備臨期未
　　經
駐蹕則所備各項(臣/)部無憑稽核其用過各項自難准
　　銷如所備之處實係遵奉嚮導指示預備臨期雖
　　未
駐蹕但營尖地靣業已辦妥與該地方官自行揣摩預
　　備者不同嗣後仰懇
皇上天恩将地方官所備營尖盤座等項如經嚮𨗳統
　　領奏明指辦俱先具文報部臨期㦯有未經
駐蹕者亦請照例一體報部核銷庶地方官辦理不致
　　周章即不肖官吏亦不得藉端浮冐而我
皇上體䘏深仁益昭淪浹於靡既矣奏入報
聞
　　乾隆二十五年六月二十二日兩江總督尹繼善
　　奏言恭照
聖駕南巡江浙水路營盤自江南直𨽻厰起至杭州府
　　止共預備
　大營十三座兹准部咨嚮𨗳處奏准酌量逺近共撙
　　去三處令将指示數處所可否編作馬頭之處酌
　　定具奏奉
㫖是欽此(臣/)查江省境内共應預備撙定水路
　大營八座當即遴委道府遵照指示處所詳細查勘
　　除直𨽻厰平橋二處照依嚮𨗳處奏定仍用舊基
　　外其新定之海棠菴地勢寛濶新定之三義閣迤
　　東一百丈地勢較敞新定之吉慶寺迤南半里之
　　大成圩地盤平坦均堪設立
　大營至新定之
萬夀亭該處地盤既窄兩岸居民稠宻河灣岸陡難以
　　編作營盤查有
萬夀亭迤東三里之政成橋地方堪建
　大營又崇家灣北望亭兩處水營雖俱嚮𨗳處奏定
　　仍用舊基但崇家灣地處背溜最易淤蟄查有崇
　　家灣迤北七里之夏家莊河靣寛濶堪以設立
　大營又北望亭相距現擬安營之政成橋計有九十
　　七里是以
聖駕臨幸恵山道路稍逺查有北望亭迤北十八里之
　　十里亭平坦寛濶北至政成橋七十九里至蘇州
　　七十八里道路亦復適均堪以移建
　大營此係現在酌擬水路應建之營盤也至於自東
　　省入江南境旱路
　大營嚮𨗳處原未奏請改移(臣/)留心查看内有仰化
　　集舊營地勢低窪易致積水且與順河集太近今
　　擬改建於迤南十三里之林家莊以為均匀再上
　　届
皇上回鑾臨幸徐州所定旱道營基係臨時急遽辦理
　　地勢亦皆低窪擬将張家莊舊營移於迤東十五
　　里之周家莊營基既皆髙爽道里亦復適均謹将
　　江南通省水旱營盤開具清单覆奏仰祈
訓示再照浙省撙定水營處所接浙江撫臣莊有恭札
　　㑹以浙閩督臣楊廷璋在京靣奏安設兩處營盤
　　地方與現在嚮𨗳處奏案未符業已繕摺請
㫖遵行奏入報
聞
　　乾隆二十五年八月初九日山東巡撫阿爾泰奏
　　言恭照明春
翠華南幸營尖橋道理宜敬謹預備(臣/)接准工部咨恭
　　悉嚮𨗳統領奏准自江南直𨽻厰至浙江杭州府
　　撙去尖營三座可否編作馬頭令該督撫等詳查
　　具奏并知照東省(臣/)伏查乾隆二十二年
聖駕南巡啟鑾經由東省自徳州劉智廟至郯城紅花
　　埠交界計程八百零二里初經嚮𨗳查看擬分一
　　十五程内徳州靈巖泉林備有
　座落三處其餘安設大營十二座尖營二十五座奉
　㫖撙為大營九座尖營二十一座
　聖駕回鑾經由東省自嶧縣韓莊至徳州劉智廟交界
　　　計程七百三十二里初經擬分一十三程於曲阜
　　　靈巖徳州三處
　座落外安設大營十座尖營十七座奉
　㫖撙去尖營三座
皇太后回鑾係照起鑾時嚮𨗳所擬程站明春
　鑾輅經臨官民望幸(臣/)查勘上届營尖道路俱係寛敞
　　　平坦鄉民言及安營除道咸覺欣欣色喜各思踴
　　　躍爭先(臣/)謹照乾隆二十二年
　聖駕經由路程及所定營尖開具道理清摺恭呈
　御覽奏入報
　聞
　　　乾隆二十五年十月二十九日兩江總督尹繼善
　　　奏言准軍機大臣行知内稱本處於七月十九日
　　　具奏遵奉
　諭㫖㑹同嚮𨗳查得自順河集至直𨽻厰現定
　　大營四座令改為水營三座由運河行走查對圖說
　　　均可改為三座水營但隨從船隻甚多俱走運河
　　　過天妃閘時地窄必致壅滯若將
皇太后
　皇上御舟預備順河集由運河行走隨從船隻仍備在直
　　　𨽻厰即属可行但隨從旱營如照依圖說官貟兵
　　　丁當差似覺稍逺請將隨從旱營在於
　皇上駐蹕水營相近安立謹将原圖撙改水營之處恭
　　　呈
　御覽俟
　欽閱指示交與督臣尹繼善如可照依所擬圖内改辦
　　　即令其更改設有不能照此改辦之處聲明緣由
　　　具奏奉
　㫖知道了欽此(臣/)查
皇太后
　皇上御舟預備順河集由運河行走道路雖属便宜但
　　　運河兩沿坡岸甚髙又有大堤移送圖内簽定
　駐蹕水營相近均係偏窄窪下之地並無官貟兵丁當
　　　差近便可安營盤之處且
　御舟由運河出楊家莊渡黄設遇風信不順實属難行
　　　轉入清口内河過天妃等三閘湍流甚急汛水暴
　　　長風信難以預定(臣/)再四思維寔有未便仰懇仍
　　　照前奏由旱路自徐家渡過黄至直𨽻厰再行水
　　　路奏入報
　聞
　　　乾隆二十七年二月初一日兩江總督尹繼善奏
　　　言恭逢
　聖駕南巡先於乾隆二十六年十二月内接准部咨
　回鑾至順河集分營
皇太后由水路抵通
　皇上至徐州由陸路進京經嚮𨗳努三於江省境内指
　　　定自順河集以北編設水營四座兹於本年正月
　　　十七日復准部咨據嚮𨗳将順河集以南乾隆十
　　　六年經由水營舊址應否預備之處一體繪入圖
　　　内奏奉
　諭㫖自直𨽻厰至順河集馬頭大營徳州馬頭大營全
　　　行預備欽此(臣/)等伏思自直𨽻厰至順河集既奉
　諭㫖預備馬頭大營是渡黄至徐家渡以後
皇太后必由水路至順河集
　皇上是否同由水路未奉
　訓示恭查水陸兩路道里適均若
　聖駕回鑾自徐家渡同由水路至順河集似更妥便(臣/)
　　　等親詣該處詳行查勘現照淮南水營寛深丈尺
　　　一體敬謹預備恭候
　聖駕奉
皇太后自徐家渡仍舊乗船至順河集再行分路惟查自
　　　直𨽻厰渡黄經由閘壩船隻提溜而上必須銜尾
　　　單行不能迅速所有隨從
皇太后回京各項乗座船隻自應全數渡黄至隨從
　皇上各項船隻若概令濟渡未免稽延時日應擇𦂳要
　　　執事人貟乗舟隨行餘俱仍走陸路住宿旱營統
　　　計隨船不過數百隻
　皇上駐蹕直𨽻厰之日酌定隨從之船先行濟渡次日
　聖駕渡黄之後仍請
　駐蹕徐家渡旱營少為停待(臣/)等多派文武大貟催挽
　　　船隻日夜遄行不致遲悞再查嚮𨗳所指徐家渡
　　　以北之李家莊尤家灣兩處水營雖係十六年經
　　　由舊址但與今次旱營相隔十三四里恐陸路隨
　　　行官貟應差不便若即於水營屯住沿河地靣褊
　　　窄難以擴充(臣/)等親加察勘有陳家道口中林家
　　　莊二處可以編設水營較之舊日基址雖畧有更
　　　移而地勢更覺平坦相去現在旱營只有三四里
　　較為近便除已派定官貟敬謹預備外合将順河
　　集以南水營編近旱營恭請
聖駕自直𨽻厰同由水路至順河集分營之處(臣/)謹㑹
　　同撫(臣/)陳宏謀繪圖貼說恭呈
睿覽奏入報
聞
　　乾隆二十九年十月初十日山東巡撫崔應階奏
　　言恭照明春
鑾輅南巡經臨東省(臣/)率同司道敬謹籌辦東省風土
　　簡樸(臣/)又賦性愚拙諸凡料理恐未合宜因上屇
　　差務(臣/)隨同前撫(臣/)阿爾泰勷理一切俱有成規
　　(臣/)當勉力照辦兹查嚮𨗳奏定營尖道路東省境
　　内自徳州至郯城計程陸路八百二里分為十三
　　站内
行宫四處大營九座尖營二十二座
回鑾經由運河自嶧縣至徳州計水路一千一百五十
　　　六里分為十四站除常家口水營歸江省沛縣承
　　　辦外東省共水營十三座又
皇太后自徳州至袁樓水營一座以上各處水陸營尖橋
　　　梁道路縴道馬頭乗此天氣晴和民間種麥早竣
　　　現俱次第儧辦(臣/)往來查勘已有就緒内如楊家
　　　莊大營地勢窪下建設大營未甚妥協查費縣之
　　　萬松山舊有預備房屋原係尖營(臣/)即就預備房
　　　間添建數椽擬備
　座落較楊家莊稍有山水之勝但萬松山距上站東京
　　　堡大營止十里距下站橋頭大營尚有一百四里
　　　敬擬匀撙適均請自泉林至永安莊尖營改為大
　　　營計五十三里自永安莊至萬松山計五十八里
　　　自萬松山至孟家泉尖營應改為大營計八十三
　　　里自孟家泉至郯子花園計七十八里仍属適均
　　　其中尖營亦酌量逺近撙匀一二處又如禹城縣
　　　之陳家莊大營泰安縣之魏家莊大營此二處土
　　性鬆浮風起多灰(臣/)因陳家莊大營稍南有晏子
　　祠魏家莊大營左近有四賢祠該處地勢平坦已
　　俱加築圍墻一道以避灰土墻内建有房屋數間
　　皆不過就其隙地粗備數椽瓦房稍供
宸憩並不敢建造
　行宫所費工料無多上屇䝉
聖恩賞給帑銀二萬兩儘足敷用並無絲毫出自臣民
　　前撫臣阿爾泰在東時原已商酌建盖(臣/)思於此
　　二處粗備房屋則東省十三站中
　大營與
座落依次相間
行幄只須一分此外如恩泉靈巖泉林郯子花園四處
　　(臣/)凛遵二月十四日
諭㫖不敢稍増繁費即裱飾修理等項亦酌量完好整
　　潔者皆仍其舊以期仰慰
聖慈再徳州運河西岸因奏明新挑引河一道
聖駕到徳如循行舊路則相隔重河今恭擬往南里許
　　統過引河由運河浮橋進恩泉
　行宫似更穏妥合并陳明奏入
上諭曰知道了屢有不必修建之㫖而汝竟已措辦所
　謂成事不説耳
　　乾隆二十九年十一月十五日兩江總督尹繼善
　　奏言恭照明春
聖駕南巡各處水陸營尖道理經嚮𨗳統領處繪圖粘
　　簽具奏
皇上回鑾由水路至韓莊閘水馬頭起旱往徐州
閱視河工仍從舊路回韓莊上船奉
㫖知道了自萬年倉馬頭大營前往徐州似属便㨗著
　尹繼善回任之便看明具奏欽此(臣/)查自萬年倉馬
　　頭大營前往徐州較之至韓莊大營起旱赴徐可
　　省自萬年倉至韓莊一站水路誠如
聖諭原属便捷(臣/)回南路經徐州即親往查看自萬年
　　倉大營至徐州雲龍山計九十九里五分内江南
　　境内道路俱属平坦易於辦理其自山東萬年倉
　　起至江南銅山交界一帶道路窄狹村房紆繞地
　　勢髙低不平支河山溝甚多且係淤土一遇隂雨
　　泥濘難行(臣/)復飭行道府通身細看將作何設法
　　填墊詳悉熟籌兹據該道府禀覆該處道路全係
　　淤土即帮墊新路一遇隂雨甚属難行况以尋常
　　里數計算即在百里以外一日程途亦覺太逺(臣/)
　　再三斟酌恭請
聖駕仍由韓莊大營起旱往徐州計程八十里道路平
　　坦似覺妥便奏入報
聞
　　乾隆四十四年正月十九日直𨽻總督周元理奏
　　言恭照乾隆四十五年春間仰䝉
聖主俯允江浙臣民所請重舉
南巡盛典所有
蹕路經臨直𨽻地方計程五百五十九里向分八站自
　　良鄉縣黄新莊
　行宫之外涿州城南新城縣紫泉任邱縣趙北口及
　　思賢村河間縣太平莊獻縣紅杏園景州絳河七
　　站皆舊有
　行宫祗須畧為修理即可預備
駐蹕其沿途橋道尖營均有乾隆三十年嚮𨗳查勘奏
　　定章程當經飭據地方官查報原有地盤基址均
　　可遵照查辦(臣/)謹遵
諭㫖將
　行宫尖營橋道按站開列程途總摺恭呈
御覽至各處
　行宫並無鹽政承辦之處(臣/)於差竣後即由河間至
　　景州詳細查勘酌定分别辦理合并聲明奏入報
聞
　　乾隆四十四年二月初六日山東巡撫國泰奏言
　　恭照乾隆四十五年春
聖駕南巡經由東省自直𨽻交界入山東徳州境至郯
　　城縣之紅花埠出境計陸路八百二十一里分為
　　十四站上年正月經(臣/)靣奏自徳州之恩泉至泗
　　水縣之泉林計十站各處俱舊有
　行宫酌有安設尖營及道路橋梁俱應遵照四十一
　　年
東巡章程辦理自泉林至郯城出境計四站内如萬松
　　山郯子花園二站係舊有
　行宫毋庸另建其餘二站經(臣/)靣請於費縣之註經
　　臺郯城之問官里添設
　行宫二處已䝉
俞允(臣/)恭照乾隆四十一年
聖駕東巡東省添建
　行宫二座係鹽務公辦一座今因拆改各處舊料即
　　為添建
　行宫之用所費較省(臣/)敬謹督率妥為修造無需鹽
　　務公帮但恭遇
鑾輅經臨鹽務官商情殷報効今據運司等禀懇恭辦
　　問官里一處陳設似應俯如所請俾得展其誠敬
　　所有此四站道路橋梁俱應遵照乾隆三十年
南巡章程辦理但(臣/)查泉林至註經䑓計程五十三里
　　向止安設純厚莊尖營一處查係四十里以上應
　　請安設尖營二座今擬於相距泉林十八里之栁
　　莊又於相距栁莊十九里之蔡家莊各安設尖營
　　一座又自萬松山至問官里為一站恭照乾隆二
　　十七年
聖駕自費縣之萬松山至郯城之孟家泉
駐蹕乾隆三十年經前撫臣崔應階因孟家泉地勢低
　　窪改於附近之黄家埝安設今扵問官里添建
　行宫計程八十里較黄家埝較近而地勢亦髙是站向
　　於楊家莊山前莊二處安設尖營二處又自問官里
　　至郯子花園為一站計程八十一里向於橋頭仁
　　里莊二處安設尖營二座(臣/)查此二站安設尖營
　　相距二十餘里及三十餘里不等無四十以上之
　　處應請舊舊恭辦至各站
　行宫有需拆改舊基恭擬旁建
天章閣三間敬奉
御書墨搨尊藏恭貯再(臣/)恭照
聖駕回鑾由江南之黄林莊入山東境第一站係嶧縣
　　之萬年倉第二站係滕縣之韓莊乾隆三十年
聖駕回鑾自韓莊
　水營由陸路至江南徐州
閱視河工
駐蹕徐州府之雲龍山
　行宫仍回至韓莊由水路北上上年正月(臣/)靣奉
諭㫖仍照前恭辦又恩縣石屯汛
　水營至徳州恩泉
　行宫河道紆迴計程八十里上年正月經(臣/)靣奏請
　　自石屯汛由陸路至徳州計程止四十七里已䝉
允准統計水路自江南入境至恩縣石屯汛共一千一
　　十四里内惟常家口係江南沛縣地方其餘十三
　　站俱係山東境内以上陸路水路差務(臣/)惟有仰
　　體
聖慈凛遵
訓諭率属敬謹從實辦理不致稍有糜費即如河道有
　　水之處應設橋梁但明嵗春初尚非發水之時止
　　應酌量水靣修建其河灘亁地儘可修墊馬頭不
　　必多費木料匠工惟
　水營板房原有舊存木料(臣/)擬率属敬謹辦理裝修
　　謹將水陸程站里數開列清摺並將經由水陸各
　　州縣境内河道古蹟添纂條目一併恭呈
御覽奏入報
聞又奉
上諭曰自泉林至註經䑓此站五十三里向於純厚莊
安設尖營一處止須照舊毋庸添設
　　乾隆四十四年三月十七日閩浙總督楊景素浙
　　江巡撫王亶望(臣/)等伏思
翠華巡幸慶洽東南除道清塵實(臣/)子分内之事况絲
　　粟悉資
　内帑又荷
隆恩特沛
恩賞辦差銀十萬兩經費充裕更属易辦乃復上勤
宸眷特頒
諭㫖訓示周詳(臣/)等惟有督率属貟敬謹遵辦所有江
　　浙交界處所
　營盤已委大貟㑹同勘明悉照上屇辦理並無更易
　　其省城内外
　行宫以及各處景亭名勝節年以來本係隨時修理
　　今不過畧為葺治㫁不敢踵事増華以期仰副
慈懐合將
　行宫古蹟暨程站
　營盤謹遵
㫖繪繕圖說分晰開列清摺恭呈
御覽奏入報
聞
　　乾隆四十四年四月十二日兩江總督薩載江蘇
　　巡撫楊魁奏言恭照乾隆四十五年
聖駕南巡自山東紅花埠入江南境至黄河渡黄馬頭
　　計程五站内順河集陳家莊兩站係舊有
　行宫其龍泉莊林家莊徐家渡三站旱營前督(臣/)髙
　　晉在京奏明俱已改建
　行宫(臣/)前經委貟查勘妥辦除林家莊係於旱營舊
　　基建葢外其龍泉莊旱營舊基地勢低濕不便施
　　工於舊基西南二里勘定髙燥平坦之地敬謹建
　　造又陳家莊至徐家渡一站計程三十九里九分
　　但徐家渡旱營舊基逼近河堤地亦低窪因於迤
　　東九里之桂家莊擇地恭建
聖駕自桂家莊
起鑾閱視新改李家莊運口並楊家莊運口計程較近
　　又陶莊新河攔黄順黄二壩一切情形将來
聖駕親臨閱視
指示機宜(臣/)薩載在浦時酌擬於陶莊
　河神廟西首添建
　座落數間恭備
翠華憩息至渡黄渡青各道路已與上屇不同復經委
　　貟查勘并咨㑹署河(臣/)李奉翰飭令河貟将經由
　　道路詳細繪入總圖其餘江南境内營尖道路俱
　　係照舊並無更易至各處
　行宫名勝及各項差務(臣/)等惟有凛遵
聖訓督率所属敬謹撙節辦理㫁不敢稍有糜費踵事
　　増華以仰副
聖主省方問俗阜成兆民之至意奏入報
聞
　　乾隆四十五年四月三十日閩浙總督三寳浙江
　　巡撫王亶望奏言恭照
聖駕臨幸海寜
閱視塘工上年(臣/)等奏明
鑾輅到浙先由石門縣何家橋過長安壩至海寜奉
硃批照三十年之例欽此兹查何家橋一路河道橋梁
　　合之
御舟雖可經由苐連日天氣晴和水勢不免少减恭查
　　乾隆三十年接准
　行在工部咨開嚮𨗳統領處奏由海寜縣至石門縣
　　河道自石門縣南營汛闗馬頭起至海寜縣三十
　　五里河道可容如意船行走
皇上行至石門縣南營汛闗馬頭換如意船行十六里
　　至長安壩外備如意船至海寜陳園十九里合算
　　自石門鎮馬頭大營至海寜陳園共五十九里奉
㫖知道了記著再走預備此路欽此查石門縣境南營
　　汛闗馬頭即迎薰館前之馬頭今次
聖駕臨幸迎薰館應請在於迎薰館馬頭換坐如意船
　　直抵長安新壩實為妥便所有嘉興恭備之如意
　　船伏候
命下帶往石門迎薰館恭候
聖駕乗座奏入報
聞
　　乾隆四十八年十月二十八日嚮𨗳統領處奏言
　　據兩江總督薩載咨稱明嵗
皇上巡幸江南等省遵
㫖将江省桂家莊
　行宫移改楊家莊高旻寺
　行宫起至金山
　行宫回
鑾時将徐家渡馬頭大營移改新莊備用又自金山
　行宫起至徐家莊由髙閣莊花鮮壩劉家邉等處至
　　寳華山自寳華山由青龍嶺至龍潭
　行宫等因具咨前來理合奏明奏入報
聞
　　乾隆四十九年二月十六日兩江總督薩載江蘇
　　巡撫閔鶚元奏言恭照
聖駕臨幸江浙江南境内自山東郯子花園交界起至
　　蘇州南斗圩入浙江境止水陸計程二十站又
聖駕回鑾自南斗圩起至常家口入山東境止水陸計
　　程三十一站分繪總圖並将沿途經過各府州縣
　　地方
　行宫名勝繪具全圖恭呈
御覽奏入報
聞
　　乾隆四十九年三月十三日閩浙總督富勒渾浙
　　江巡撫福崧奏言恭照
聖駕臨幸海寜係由石門縣迎薰館馬頭換坐如意船
　　前至海寜長安新壩查上屇曽請将嘉興恭備之
　　如意船帶至迎薫館備用屇期河路擁擠船隻未
　　到以至遲悞此次(臣/)等已於迎薫館馬頭敬謹添
　　入如意船一隻恭候
聖駕乗座至長安新壩再換壩外如意船
幸海寜州城理合奏明奏入報
聞
　
　
　
　
　
　
欽定南巡盛典卷七十九
欽定四庫全書
欽定南巡盛典卷八十
　程塗
　　謹按
聖駕六次
南巡俱自乾清門
啓鑾由大清門出廣寧門二十七里至宛平縣大井村
　尖營十里拱極城二里盧溝橋五里長新店二里趙
　　新店
　尖營五里董公菴房山縣界十五里良鄉縣黄新莊
　行宫計程六十六里自黄新莊
　行宫起四里入良鄉縣北門二里出良鄉縣南門十
　　八里宏恩寺
　尖營二里竇莊七里琉璃河橋十一里俠河村四里
　　仙峯坡
　尖營七里胡良河橋三里永濟橋三里入涿州北門
　　六里出涿州南門三里涿州
　行宫計程七十里自涿州
　行宫起三里鎮安寺十里大樹樓桑村十里三家店
　尖營五里方官店保定府新城縣界九里衣錦店八
　　里入新城縣北門二里出新城縣南門一里紫泉
　行宫計程四十八里查乾隆十六年係設
　大營於五里屯自紫泉
　行宫起九里至十里舖十里髙橋村五里白溝河
　尖營十二里西栁村雄縣界十里王克橋二里王克
　　營
　尖營三里留侯村三里入雄縣西門四里出雄縣南
　　門九里至十里舖二里易易橋二里入河間府任
　　邱縣界趙北口
　行宫計程七十一里自趙北口
　行宫起三里十方院五里棗林莊十里鄚州二里杜
　　家營
　尖營十里司馬莊五里香城舖五里至八里屯
　尖營二里羅各莊六里南五里舖十二里思賢村
　行宫計程六十里十六年二十二年俱係設
　大營於闗張村自思賢村
　行宫起七里子路廟七里辛中驛二里入保定府髙
　　陽縣界二里入河間縣界二里卞村
　尖營二十里至八里莊
　尖營八里入河間府城北門四里出河間府城南門
　　八里太平莊
　行宫計程六十里自太平莊
　行宫起十里入獻縣界三里商家林五里水牛店五
　　里黄百户
　尖營六里臧家橋村八里至五里舖四里入獻縣北
　　門二里出獻縣南門三里盧家莊
　尖營六里單家莊十一里馬家舖四里錢家莊二里
　　紅杏園
　行宫計程六十九里自紅杏園
　行宫起五里富庄驛入交河縣界十一里蓮花埠六
　　里新店
　尖營七里乾河崖阜城縣界十五里阜城南
　尖營八里蕭家莊四里信義鄉五里新莊入景州界
　　五里絳河
　行宫計程六十六里十六年係設
　大營於蕭家莊二十二年二十七年俱移設新莊自
　　絳河
　行宫起七里曺家莊九里入景州北門一里開福寺
　　二里出景州南門十里胡家莊七里北劉智
　尖營九里吳家莊二里南劉智入山東境五里至八
　　里屯
　尖營六里蘇家莊六里張家莊五里徳州恩泉
　行宫計程六十九里自恩泉
　行宫起五里至七里舖六里于官屯五里至十八里
　　寨三里前倉村
　尖營二里雙廟屯四里興隆寺六里史家莊二里馬
　　頬河係濟南府平原縣界七里曲陸店
　行宫計程四十里十六年係設
　大營于史家莊二十二年
回鑾始分站駐曲陸店自曲陸店
　行宫起四里孫家莊二里十方院四里泮吉店八里
　　至七里屯三里馬家莊
　尖營三里王家莊六里隋家莊四里荆家堂四里宋
　　家莊三里李六店
　行宫計程四十一里自李六店
　行宫起六里言家寨五里劉家莊四里小牛莊五里
　　禹王莊係濟南府禹城縣界
　尖營四里周家莊四里裴家莊三里趙家莊九里馬
　　家莊
　尖營六里沈家莊八里于家莊六里晏子祠
　行宫係濟南府齊河縣界計程六十里十六年係設
　大營於崔家莊二十二年
回鑾於禹王莊
駐蹕自晏子祠
　行宫起五里曺家莊七里蔣家屯八里衛家莊
　尖營八里謝家莊六里左家莊五里安家莊係濟南
　　府長清縣界四里民利莊
　尖營四里由里莊九里杜家廟四里雙廟屯四里潘
　　村
　行宫計程六十四里十六年係設
　大營於蔣家屯二十二年二十七年俱設於衛家莊
　　自潘村
　行宫起五里垜子山七里范家莊五里崮山
　座落六里孫家莊七里張夏七里青楊樹
　尖營六里靳莊七里雙槐樹八里靈巖山
　行宫計程五十八里十六年係設
　尖營於開山二十二年二十七年俱在崮山自靈巖
　行宫起八里雙槐樹八里灣徳四里長城舖
　尖營六里皮條店四里墊臺六里界首四里小新莊
　尖營係泰安府泰安縣界五里義合墩八里大埠嶺
　　墩五里至七里舖六里白鶴泉
　行宫計程六十四里十六年于灣徳恭設
　大營
聖駕幸泰安府城
瞻禮泰岱由泰安府取道江南二十二年二十七年三
　　十年俱
駐蹕小新莊自白鶴泉
　行宫起六里感恩亭六里尚家莊六里王家溝
　尖營七里水泉莊七里北迎駕莊六里南留莊
　尖營八里北石墻五里土門頭五里魏家莊
　行宫計程五十六里十六年係設
　尖營于韓家莊二十二年移設南新莊又二十二年
　　二十七年
回鑾
　登泰岱于泰安城西
駐蹕自魏家莊
　行宫起三里正家莊四里太平莊四里磨莊六里梁
　　家莊四里楊家莊
　尖營六里栗子莊係兖州府曲阜縣界四里河上莊
　　四里滕家窪五里苖家莊
　尖營係兖州府泗水縣界七里大李白五里小李白
　　八里中水莊
　行宫計程六十里十六年係設
　大營於紅河自中水
　行宫起二十二里思仁村
　尖營十五里陶樂村
　尖營十七里泮池
　行宫計程五十四里十六年三十年俱由中水即
駐蹕泉林二十二年二十七年四十五年四十九年自
　　泮池起
蹕六里出曲阜縣北門釋奠
　孔林仍回中水莊
駐蹕自中水
　行宫起七里故縣村四里小鮑村四里大鮑村四里
　　邵家村四里李家坡
　尖營六里孔家舖四里黄隂集五里李家廟三里栁
　　河峪五里泉林
　行宫計程四十六里自泉林
　行宫起五里白廟七里馬連庄係沂州府費縣界六
　　里栁庄七里純厚庄
　尖營七里毛陽鎮五里蔡家庄八里西武安八里註
　　經臺
　行宫計程五十三里十六年係設
　大營於公家莊二十二年二十七年三十年俱移於
　　永安莊又二十二年二十七年
回鑾于嶧山
駐蹕自註經臺
　行宫起四里固城四里栁子溝六里蔣家庄四里東
　　京堡
　尖營十三里玉皇廟五里萬全庄
　尖營五里毛峪七里峨庄六里閻馬庄四里萬松山
　行宫計程五十八里十六年係設
　大營於桃墟二十二年二十七年俱移於東京堡又
　　二十二年二十七年
回鑾
駐蹕于時家莊自萬松山
　行宫起六里和樂庄五里南季家疃十里楊家庄
　尖營五里泰來庄十六里珠寳庄五里艾山係沂州
　　府蘭山縣界六里山前庄
　尖營五里歇埠嶺五里壘石五里沙埠庄十里焦二
　　庄二里問官里
　行宫計程八十里十六年係設
　大營於黄梅巖二十二年二十七年移設于楊家莊
　　三十年移設于孟家泉又十六年
回鑾
駐蹕仁厚莊二十二年二十七年
駐蹕信義莊自問官里
　行宫起四里傅家庒十二里花埠嶺八里橋頭
　尖營十四里廟山十二里仁里庄
　尖營九里房邵庄七里馬頭鎮十一里東園庄西里
　　郯子花園
　行宫計程八十一里十六年係設
　大營于王家莊二十二年二十七年移設于橋頭鎮
　　又十六年
回鑾
駐蹕隆興莊自郯子花園
　行宫起五里曺村五里郯子廟十里重興集九里楊
　　家庄
　尖營九里紅花埠山東江南分界處五里蔡家庄五
　　里劉馬庄二里劉馬庄
　尖營二里栁家庄五里馬兒庄六里唐店四里黄泥
　　溝四里龍泉庄二里龍泉庄
　行宫計程七十三里十六年係設
　大營于山東郯城境之五里舖江南宿遷境之葉家
　　莊二十二年移設于曺村自龍泉庄
　行宫起六里季家廟四里太平莊五里橋北鎮四里
　　姜二莊
　尖營五里小湖村五里章山村三里風雲山二里張
　　家莊六里小店
　尖營三里小店街六里曺家村五里紀恩亭二里永
　　濟橋六里順河集
　行宫計程六十二里自順河集
　行宫起一里順河集四里雨露菴六里吴家庄三里
　　何家庄五里楊家庄四里地藏菴
　尖營六里吴家庄六里邱家庄七里劉老澗二里池
　　家庄
　尖營三里仰化集係淮安府桃源縣界二里古城驛
　　二里劉家庄六里張興庄四里林家庄
　行宫計程六十一里十六年係設
　大營于王家莊二十二年移設于仰化集自林家莊
　行宫起八里張家庄三里附郭鎮三里于家庄三里
　　朱家庄四里定家庄
　尖營五里盛家庄七里劉家庄
　尖營四里衆興集六里詹家庄二里許家庄五里鄭
　　家庄四里一分陳家庄
　行宫計程五十四里一分二十二年二十七年俱係
　　設
　大營于魯家莊自陳家莊
　行宫起七里魯家庄六里張家庄一里四分梁家庄
　尖營一里桃源清河二縣交界十三里豆瓣集
　尖營六里雙金閘五里徐家渡三里六分楊家庄
　行宫計程四十三里十六年至三十年俱于徐家渡
　　自楊家莊
　行宫起二里運河浮橋四里七分周家庄迤上馬頭
　　一里二分渡黄至南岸四里五分至河神廟
　座落一里八分至舊西壩馬頭六分渡清至舊東壩
　　馬頭
　登岸二里八分至恵濟祠
　座落八里五分至直𨽻厰
　大營計程二十六里一分十六年
聖駕幸髙堰由武家墩至髙家堰仍回直𨽻厰自直𨽻
　　厰
　大營起六里清江浦四里清江閘四里圎通寺係淮
　　安府山陽縣界十一里淮闗五里永利閘四里長
　　樂舖三里太平舖三十里平橋
　大營計程六十七里
聖駕幸清江浦自直𨽻厰
　大營至南岸五孔橋
　登岸起由玉帶河北堤至
萬夀宫下堤經總河衙署過斗姥宫至慈雲寺
　座落雲曇口馬頭
　登舟計陸路九里六分四十五年
聖駕閲視老壩口埽工自雲曇口南岸馬頭
　登舟渡運河至北岸馬頭
　登岸由官㕔至老壩口堤工
閲工畢自玉皇閣取道至圓通寺馬頭
　登舟計陸路五里七分
聖駕幸淮安府城自長樂舖馬頭
　登岸入平成西門出朝宗北門望華西門太平舖馬
　　頭
　登舟計陸路六里四分自平橋
　大營起三里歸一菴七里涇河閘五里係揚州府寳
　　應縣界一里黄浦閘四里劉家潭四里八淺鎮七
　　里三里溝二里寳應縣三里洪濟閘二里感恩亭
　　六里龍王廟五里槐樓鎮二里劉家堡二里朱馬
　　灣閘五里小瓦甸二里郎兒閘一里大瓦甸六里
　　汜水鎮三里永安閘一里顧家莊三里摃橋三里
　　趙家莊二里七里閘三里海棠菴
　大營計程八十二里
聖駕幸寳應縣城自北迎恩樓馬頭
　登岸入斗拱北門出嚮明南門南迎恩樓馬頭
　登舟計程五里自海棠菴
　大營起一里子嬰閘二里迎恩樓一里界首小閘十
　　里看花洞四里水月菴五里六漫閘一里十方菴
　　四里張家溝五里馬棚灣一里十八里堡三里清
　　水潭四里二閘九里九里茶菴二里頭閘六里通
　　湖橋三里闗帝廟一里琵琶閘二里南闗舊大壩
　　一里南闗大壩二里南闗新大壩一里五里中壩
　　四里柏家墩舊壩二里車邏鎮四里二十里舖二
　　里火姚閘五里三十里舖蓮花菴甘泉縣界一里
　　露筋鎮夏家莊一里露筋祠一里露筋閘三里崇
　　家灣
　大營計程九十一里
聖駕幸髙郵州城自八堡馬頭
　登岸入制勝北門出望雲南門南闗汛馬頭
　登舟計程八里七分自崇家灣
　大營起三里腰舖五里荷花塘四里竹林寺二里三
　　溝閘二里昭闗新壩二里減水三閘二里碾子頭
　　三里卲伯鎮五里金灣閘一里金灣新滚壩一里
　　東灣滚壩一里西灣滚壩六里鳯凰橋二里瓦窑
　　舖五里壁虎橋江都縣界三里灣頭閘二里掣鹽
　　㕔五里五臺山香阜寺八里自髙橋馬頭換舟由
　　内河至天寜寺
　行宫計程六十二里自天寜寺
　行宫起七里入拱宸門出鈔闗門館驛前馬頭
　登舟二里文峰寺四里九龍橋七里揚子橋一里三
　　汊河髙旻寺
　行宫計程二十一里自髙旻寺
　行宫起五里六淺四里闗帝廟七里錦春園一里張
　　家灣一里𤓰州城河口二里𤓰洲城北水闗二里
　　𤓰洲城南水闗一里江口渡江馬頭三里對渡至
　　金山
　行宫計程二十六里
聖駕幸焦山自金山渡江至便民港口馬頭
　登岸由金雞嶺銀山巷過西閘逹埽工過甘露港橋
　　至甘露寺從經摺路由江濵堤路至象山馬頭渡
　　江至焦山計陸路三十一里自金山
　行宫起一里渡江便民港馬頭
　登岸十一里由金雞嶺出銀山港進鎮江府西門出
　　南門便益橋馬頭
　登舟十八里丹徒鎮閘二十里新豐鎮五里定山灣
　　係鎮江府丹陽縣界七里方凟橋二里練湖八里
　　昇平橋八里三義閣
　大營計水陸程八十里十六年二十二年又于方瀆
　　橋
駐蹕
聖駕幸丹陽縣城自昇平橋馬頭
　登岸入望京西門出永和東門至三義閣
　大營計陸路六里自三義閣
　大營起七里青陽舖二十二里吕城鎮六里三板橋
　　係常州府武進縣界二十三里奔牛鎮五里葉家
　　村十一里西埠汛六里毘陵驛三里洪濤菴陽湖
　　縣界四里艤舟亭二里政成橋
　大營計程八十九里十六年二十二年又于葉家村
駐蹕
聖駕幸常州府自西埠汛馬頭
　登岸入朝京西門出通吳東門至艤舟亭
　登舟計程十里自政成橋
　大營起二十九里七哥廟無錫縣界十四里迎龍橋
　　九里雙河口金匱縣界七里黄埠墩一里放生池
　　三里蓮蓉橋八里日暉橋十二里十里亭
　大營計程八十三里十六年二十二年又于迎龍橋
駐蹕
聖駕幸恵山自雙河口換舟至新開河馬頭
　登舟由寄暢園至恵山寺二泉亭經秀嶂街入試泉
　　西門出陽春南門日暉橋馬頭
　登舟計程十二里自十里亭
　大營起二十里北望亭二里通湖橋係蘇州府長洲
　　縣界三里南望亭十七里滸墅闗十六里楓橋元
　　和縣界十里閶門吳縣界五里胥門馬頭
　登岸五里至
　行宫計程七十八里十六年二十二年又于北望亭
駐蹕自蘇州
　行宫起五里閶門二里馬舖橋十七里支硎山五里
　　五分寒山别墅千尺雪法螺寺四里髙義園十三
　　里靈巖山
　行宫計程四十六里五分又自蘇州
　行宫起五里盤門十里横山十四里靈巖山
　行宫計程二十九里自靈巖山
　行宫至蘇州城内
　行宫計程二十九里自蘇州
　行宫起三里葑門馬頭
　登舟十二里寳帶橋十六里七里港吳江縣界二十
　　九里南斗圩
　大營計程六十里二十七年三十年又于吉慶寺設
　大營
駐蹕三十年
回鑾時仍于南斗圩
駐蹕自南斗圩
　大營起十八里平望鎮十七里吉慶寺十里王江涇
　　浙江嘉興府秀水縣界二十三里北教塲
　大營計程六十八里
聖駕幸嘉興府城北教塲
　大營起
蹕二里望吳北三里春波門馬頭
　登舟一里烟雨樓三里西麗橋三里茶禪寺計程十
　　二里自北教塲
　大營五里學繡塔十一里陶家村三里本覺寺八里
　　正家橋入嘉興府桐鄉縣界十六里皂林橋五里
　　秀溪橋六里大王廟六里石門鎮
　大營計程六十里自石門鎮
　大營起一里石門縣九里羔羊橋汛九里北三里橋
　　二里甘露菴一里石門縣平在北門二里迎薫館
　　二里河家橋三里海寧州界三里莊婆堰橋七里
　　長安新壩十里石井亭五里雙澗橋港三里平安
　　橋起
蹕二里入海寧州拱辰門至安瀾園
駐蹕計程五十九里自安瀾園起
蹕一里經海神廟出春熙門至鎮海塔院四里四里橋
　　三里七里廟三里十里亭五里陳文港八里念里
　　亭
　尖營五里新倉九里殳家廟三里大盤頭三里尖山
　　下福寧宫一里尖山頂觀音殿
　尖營計程四十五里
聖駕仍回安瀾園
駐蹕自安瀾園起
蹕一由鎮海門至萬年清晏牌楼上大石塘一由安戍
　　門經淡塘橋上大石塘二十里老鹽倉
　尖營十八里翁家埠杭州府仁和縣界四里潮神廟
　座落十九里李家埠
　尖營十四里八仙石二里杭州府慶春門三里衆安
　　橋三里太平坊
　行宫計程八十三里十六年二十二年二十七年俱
　　自石門鎮唘程至仁和縣属塘棲鎮
駐蹕三十年始先
幸海寧
閲視塘工再
莅杭州四十五年四十九年因之又十六年
聖駕親祭
　禹陵自杭州府
　行宫起三里出望江門二里至銀杏埠
　尖營起
蹕係紹興府蕭山縣界四里南浦十里進蕭山縣連山
　　西門四里出逹台東門至徳順橋
　登舟七里轉塘村
　大營計程四十里自轉塘村
　大營九里迎龍橋八里白鶴舖九里北錢清鎮係紹
　　興府山隂縣界九里板橋十里柯橋鎮二里放生
　　池五里彌陀寺十四里紹興府西郭門二里麓湖
　　村
　大營計程三十四里又自麓湖村
　大營起五里殖利門係紹興府㑹稽縣界八里至
　禹陵二里至南鎮七里回至稽山橋起
蹕進紹興府稽山門八里興龍山二里出延禧門二里
　　至麓湖村
　大營計程三十四里又自麓湖村
　大營起十四里至蘭渚橋馬頭起
蹕八里至蘭亭計程二十二里
聖駕仍回麓湖村
　大營
回鑾
駐蹕西湖
　行宫自杭州府
　行宫起一里五分至宗陽宫轉西一里至鎮海楼一
　　里五分至吳山麓一里至大觀臺五分至瑞石洞
　　又内
　行宫四里七分至候潮門三里至浙江秋濤七里五
　　分至開化寺十三里至雲棲又内
　行宫三里七分至鳯山門轉西一里八分至敷文書
　　院二里五分至净慈寺五分至小有天園五里至
　　水樂洞三里二分至理安寺又自水樂洞四里五
　　分至虎跑寺又内
　行宫八里至滿營教塲二里二分出錢塘門至昭慶
　　寺八分至㫁橋殘雪一里八分至平湖秋月八分
　　至西湖
　行宫一里二分至大佛寺一里六分至瑪瑙寺一里
　　至葛嶺又外
　行宫五分至述古堂五分至六一泉一里至曲院風
　　荷竹素園轉北一里八分至紫雲洞一里二分至
　　黄龍洞再自竹素園三里一分至清漣寺三里四
　　分至雙峯挿雲四里八分至雲林寺一里五分至
　　韜光觀海七分至北髙峯又雲林寺一里二分至
　　普圓院一里六分至蓮花峰三里至上天竺夢泉
　　又外
　行宫由蘇堤春曉五里八分至花港觀魚一里八分
　　至法雲寺二里二分至留餘山居七里五分至龍
　　井又外
　行宫水道六里至栁浪聞鶯四里至三潭印月一里
　　至漪園三里至湖心亭二里至蘇堤一里至蕉石
　　鳴琴自西湖
　行宫起八里武林門六里新馬頭
　登舟一里江漲橋三里北新橋三里拱宸橋六里謝
　　村二里十里亭四里汙涇渡十里王家庄四里總
　　管堂五里安橋五里塘棲鎮
　大營計程五十七里自塘棲鎮
　大營起六里分水亭二里跨塘橋七里羅宫橋六里
　　五杭橋六里博陸雙橋二里仁和徳清二縣界一
　　里大麻村五里安樂橋七里松老橋八里何家橋
　　二里迎薫館馬頭三里經石門縣城三里北三里
　　橋九里羔羊橋九里石門鎮石門桐鄉縣界一里
　　石門鎮
　大營計程七十七里
聖駕幸江寧自錢家港
　行宫起
蹕二里便民港馬頭
　登舟五里七里港十里鮎魚套八里髙資港八里炭
　　渚鎮紅旗橋九里朱家莊七里太平莊五里趙家
　　庄八里王家莊四里潘家楼八里大士閣四里龍
　　潭渡九里攝山渡五里窑灣村四里石埠橋鎮三
　　里香花橋馬頭
　登岸一里棲霞
　行宫計水陸程一百里十六年至四十五年
聖駕自金山
　行宫渡江由錢家港馬頭
　登岸經髙資徐家莊至龍潭
　行宫
駐蹕又自龍潭
　行宫起由寳華山至棲霞山
　行宫
駐蹕自棲霞山
　行宫起十七里方家莊
　尖營十五里燕子磯
　座落二十一里太平門六里江寧
　行宫計程五十九里
回鑾程站自直𨽻厰水
　大營起十六里五分武家墩顯王廟
　座落十里運河口馬頭渡清一里風神廟三里恵濟
　　祠
　座落二里五分由新東西壩渡清至河神廟
　座落四里五分由祭河神棚馬頭渡黄至周家庄馬
　　頭
　登岸四里五分過運河浮橋進新莊水
　大營計程四十二里前四次係由恵濟祠
　登舟渡黄
　登岸復至徐家渡自新庄水
　大營起四里四分徐家渡五里雙金閘一里力家湖
　　洩水閘五里豆瓣集吳城汛十一里清河桃源二
　　縣交界三里三岔汛五里孫家莊洩水閘五里三
　　義壩洩水閘八里陳家道口水
　大營計程四十七里四分自陳家道口水
　大營起三里黄家嘴十里十里堡埽工十里衆興集
　　二里髙工莊埽工三里蕭家莊洩水閘十五里崔
　　鎮十五里中林家莊水
　大營計程五十八里自中林家莊水
　大營起五里卜家渡五里尤家灣埽工五里係徐州
　　府宿遷縣界七里劉老澗三里洋河小闗下淤口
　　二里邱家莊十里陳家莊十里楊家莊二里上淤
　　口涵洞十二里何家莊涵洞四里宿遷闗張家窑
　　埽工三里順河集水
　大營計程六十八里自順河集水
　大營起十四里十字河舊埽工三里栁園頭石閘四
　　里王家溝石閘二里支河口十四里夏家馬路埽
　　工五里龍王廟預備
　座落一里皂河石磡五里力家溝涵洞五里䡐車頭
　　三里洩水閘二里民便閘七里安家閘十一里窑
　　灣口邳州界一里竹篓閘二里王家莊水
　大營計程七十九里自王家莊水
　大營起七里萬二莊七里馬莊集九里猫兒窩十四
　　里彭家河口二里潘家河尾七里河成閘二里新
　　河口八里沙家口四里灘上集十里河定閘七里
　　泇口水
　大營計程七十七里自泇口水
　大營起二里汶家河口七里靳家河四里梁王城一
　　里河清閘四里黄道人橋二里伊家河尾四里黄
　　林莊江南山東交界四十里萬年倉水
　大營計程六十四里自山東嶧縣萬年倉水
　大營起二十四里栁樹頭滕嶧二縣分界處三里杜
　　安
　尖營一里溝嘴山東滕縣江南銅山縣分界處二里
　　灰谷堆村江南山東分界處一里灰谷堆西村山
　　東滕嶧二縣分界處七里孟家宅山東嶧縣江南
　　銅山縣分界處十里東布統
　尖營二十三里栁泉
　行宫計程七十一里自栁泉
　行宫起十二里荆山橋北頭村四里荆山橋南
　尖營四里石橋汛墩臺九里北岸馬頭
　登舟渡黄至南岸馬頭
　登岸二里五分進東門二里五分出南門至雲龍山
　行宫計程三十四里三十年係取道韓莊閘至徐州
　　仍回韓莊閘
駐蹕
聖駕幸徐州閲工二十二年自順河集渡運河於張家
　　莊
駐蹕次賀家樓二十七年自順河集渡運河於王家莊
駐蹕次周家莊俱第三程始至雲龍山自栁泉
　行宫起十五里小栁泉八里南官路二里北官路三
　　里髙王廟
　尖營六里記寳四里磨山三里利國驛南橋六里江
　　南銅山縣山東滕縣分界處七里山東韓莊水
　大營計程五十四里自山東韓莊水
　大營起四十六里山東江南交界十一里夏鎮閘五
　　里戚城四里楊莊閘汛八里大王廟汛六里陶陽
　　寺汛六里常家口水
　大營計程八十六里自江南沛縣常家口水
　大營起十五里山東兖州府魚臺縣界四里辛莊橋
　　二十一里馬家水口十四里邢莊閘十二里利建
　　閘十八里南陽閘濟寕州界五里新挑河水
　大營計程八十九里自新挑河水
　大營起七里棗林閘十里師莊閘五里仲淺閘六里
　　新閘六里新店閘十八里石佛閘八里濟寕州城
　　南水
　大營計程六十里自濟寕州城南水
　大營起四里天井閘三十里通濟閘二十二里大長
　　溝水
　大營係嘉祥縣界計程五十六里
聖駕幸濟寜州城自城南
　大營馬頭
　登岸入賔陽東門出㑹通南門至南池馬頭
　登舟計五里自大長溝水
　大營起九里寺前閘十二里南旺上閘十里南旺下
　　閘係汶上縣界十三里開河閘十六里袁口閘十
　　里王老口水
　大營計程七十里自王老口水
　大營起五里靳口閘係泰安府東平州界三十里安
　　山閘三十里戴廟閘係兖州府夀張縣界十二里
　　至五里舖水
　大營計程七十七里自五里舖水
　大營起二十六里張秋鎮十里荆門下閘係陽榖縣
　　界十二里阿城上閘二十六里七級上閘六里劉
　　家灣水
　大營計程八十里自劉家灣水
　大營起十一里周家店閘十四里李海務閘二十里
　　通濟閘二十二里永通閘十三里朱官屯水
　大營係東昌府博平縣界計程八十里
聖駕幸東昌府城自龍灣馬頭
　登岸入寅賔東門出鎻鑰北門馬頭
　登舟計九里自朱官屯水
　大營起九里梁家鄉閘十五里土橋閘三十四里戴
　　家灣二十二里新莊水
　大營係臨清州界計程八十里自新莊水
　大營起十八里板閘十五里舍利塔十九里鹽店係
　　夏津縣界二十八里朱全屯水
　大營計程八十里
聖駕幸無為觀自月河對岸馬頭
　登岸板閘馬頭
　登舟計四里自朱全屯水
　大營起十一里渡口驛十九里梁家莊二十里武城
　　縣十三里祝官屯係武城縣界十七里甲馬營水
　大營計程八十里自甲馬營水
　大營起十六里夏莊二十四里鄭家口十二里冷家
　　林二十九里石屯汛水
　大營係濟南府徳州界計程八十一里自石屯汛水
　大營起陸路三里小第八五里滿家莊十里宋家莊
　　三里逹官營六里四女寺
　座落五里蔡家莊恩縣界六里馬家林四里盧家莊
　　五里恩泉
　行宫計程四十七里自恩泉
　行宫由八里屯南劉智廟入直𨽻境其餘程站
六巡俱同
　
　
欽定南巡盛典巻八十
欽定四庫全書
欽定南巡盛典巻八十一
　名勝
　　(臣/)等謹案方域之内山為積徳川為積形而扶輿
　　清淑磅礴之氣又必獨鍾靈秀以表異於山水之
　　間頌為奥區目為福地圗繪景物美諸形容此亦
　　嶽貢川珍之一驗也禹貢冀兖徐揚之域都㑹星
　　羅於山見泰岱之髙於水見黄河之深帶以長江
　　清淮達於具區漸水其間巖谷森秀花木清妍據
　　四達之衝而復擅登覽之美者所在多有豈獨如
　　歐陽修所舉金陵錢塘為東南勝境歟然以
　　擬
聖天子勤民育物之本懐則不在是溯自
鑾輿未駕即以率由舊章毋或踵事増華
諄諄垂誡迨夫
入疆伊始劇易周知時未經旬庻政備舉即偶值
幾暇登臨亦無非
軫念民依形諸
歌詠盖
帝心所繾注者惟河工海塘之永慶安瀾而不在問水
　　尋山之足供
睿覽所欣慰者惟農夫蠶婦之咸安耕織而不在尋幽
　　選勝之偶惬
宸襟是以
徳澤涵濡山川増潤一卉一木莫不共効珍異同副
　昌期斯誠極千載一時之嘉㑹矣矧夫
駐蹕之所於以敷政覲侯復屢奉
訓言務從簡樸大河以北安設帷宫僅列梐枑間備屋
　　宇礱斲不施自揚州江寜而至蘇杭則多就名藍
　　左近畧為搆葺敬奉
宸遊居頌有那
夀同無量至是而知朝㑹之地與名勝之區胥沐
光榮要非剏建(臣/)等所由彚載一編而無所容其侈叙
　　者也謹志名勝苐十一
　欽定四庫全書
　欽定南巡盛典卷八十一
　　名勝
　　　　乾隆十五年十一月初五日
　上諭内閣曰朕明歳巡幸江南随駕人員已經派定左侍郎秦
　　蕙田自行奏請以臨幸恵山必至秦園為辭秦園在恵山之麓
聖祖嘗經臨駐
留賜御書朕清蹕所經自當瞻仰然不過名山古蹟偶爾
　　登臨初非因朝臣林園之勝足供遊覽致煩供帳秦
　　蕙田已不准隨駕並令軍機大臣等諭知朕意但恐
　　秦蕙田指稱臨幸𣲖累闔族人衆出資脩理而伊獨
　　居其功且以餘資自潤此則不可著傳諭黄廷桂令
　　其留心查察至園亭既有
皇祖御筆即動用商捐公項官為脩理俾得世世承守豈
　　不更沾愷恵乎
　　　乾隆二十年六月十九日
　上命軍機大臣傳諭両江總督尹繼善曰朕明嵗南巡
　　一應務從簡樸之處已屢降㫖曉諭該督等矣兹據
　　尹繼善奏稱從前未及登臨之地如寒山别墅石湖
　　石佛寺棲霞山等處一併酌量興修以備省覽等語
　　此等處所皆與行宫相去不逺間或登臨眺覽俱可
　　即日往返無庸駐蹕只當就山寺内原有屋宇可以
　　憩坐之處量為掃除不可耑搆行軒以滋糜費其修
　　葺費用一併于普福所奏商捐銀内動支
　　　乾隆二十七年三月初九日
　上諭内閣曰朕奉
皇太后安輿涖兹南服所以省方觀民勤求治理其各處
　　舊有行宫清蹕所駐為期不過數日但須掃除潔净
　　以供憩宿足矣固無取乎靡麗飾觀也而名山勝蹟
　　尤以存其舊規為自然之趣從前屢降諭㫖至為明
　　晰乃今自渡淮而南凡所經過悉多重加修建意存
　　競勝即如浙江之龍井山水自佳又何必更興土木
　雖成事不説而似此踵事増華伊於胡底轉非朕稽
　古時巡本意且河工海塘為東南民生攸繫朕厪懐
　宵旰時切紆籌地方大吏果能加意修防永資捍禦
　則兹之親臨閲視其欣慰當何如耶而田疇豐潤井
　里熙恬所以博朕惬覽不在彼而在此也嗣後每屇
　巡幸之年江浙各處行宫名勝處所均無庸冄事増
　葺徒滋糜費即圬墁裱飾至年久剝落亦可悉任其
　舊此寔為愛惜物力起見也該督撫等其各善體朕
　諭敬相遵守
　　乾隆二十九年十月二十日
上諭内閣曰崔應階前奏該省魏家莊大營有四賢祠
　陳家莊有晏子祠其建祠時代始末及諸賢姓氏事
　蹟並費縣之萬松山有無故實可稽俱著確切查明
　詳悉具奏
　　乾隆四十五年正月十九日
上諭内閣曰朕因東南黎庶望幸情殷爰舉舊章五巡
　江浙所以省方觀民勤求治理清蹕所經各處舊有
　行宫祗令掃除潔浄以供憇宿毋得踵事増華致滋
　糜費屢經降旨諄切曉諭封疆大臣自能仰體朕心
　遵㫖辦理苐念直省行館近京數程屢經駐蹕即圬
　墁裱飾為費尚属無多其自山東以至江浙所有行
　宫則自乙酉南巡至今未經臨莅閲時既久不免􁀙
　舊剥落地方官修理葺治不無所費且山東江蘇二
　省俱有添建座落此項用度聞各省俱係捐亷辦理
　在地方大吏養亷豐厚分年扣捐以抒忱悃尚属可
　行况朕又復加㤙賞給庫銀用示體恤伊等辦理儘
　足敷用若更因此𣲖累閭閻致滋苛擾則斷不可且
　非朕念切民依行慶施恵之意也苐恐不肖有司或
　有藉辦差為名暗中科歛而窮鄉僻壌未及周知亦
　有帮貼差費者一經察出必將該督撫等重治其罪
　以昭警戒其各遵凛朕㫖慎勿自干嚴譴也
　　乾隆四十七年十二月二十七日
上諭内閣曰浙省上屇辦理南巡於杭州西湖等處添
　設座落㸃綴甚多繁費無益殊非朕省方問俗之意
　屢經降㫖訓飭而此内葛嶺一處鑿山開道建盖屋
　宇尤属無謂且所費不貲朕心寔所不取是以上屇
　即未往臨幸此皆王亶望王燧借辦差為名肆行糜
　費外博見長之巧隂遂貪縱之私其罪寔由於此著
　傳諭福崧於葛領座落斷不必冄加脩整但係已成
　之局竟任其自然可也
　　乾隆四十九年五月初一日
上諭内閣曰仿宋板五經著於直𨽻趙北口絳河山東
　徳州白鶴泉泮池泉林江南天寜寺髙旻寺金山焦
　山寄暢園蘇州靈巖山江寜徐州桞泉浙江杭州聖
　因寺龍井安瀾園等處各陳設一部其平定凖噶爾
　回部両金川得勝圗亦著一併陳設
　
欽定南巡盛典卷八十一
　欽定四庫全書
　欽定南廵盛典卷八十二
　　名勝
　　　乾隆十四年七月十五日大學士公傅恒等奏言(臣/)等遵
　㫖㑹同浙江巡撫(臣/)永貴議得
　聖駕南巡浙省所有杭州織造衙門
　　行宫舊在衙署東西兩旁其西首殿内供奉
聖祖仁皇帝神牌伏思
神牌在織造署前已屬未協而臣子署中供奉
神牌尤非敬謹之意今議將織造移駐於裁存塩政衙署
　　　就現存宫殿房屋量加修葺扵
　　宫後建樓供奉
神牌將来
　皇上駐蹕亦便行禮其中房屋或年久傾圯或規模卑
　　　小並地方卑濕木料不無剥蝕俱應量為添換購
　　　辦至城外西湖地方
　　行宫經前撫臣李衛奏明改作佛寺
世宗憲皇帝御題名曰聖因舊制房屋四所地盤甚寛現
　　　亦供奉
聖祖神牌但在西偏甚非體制應請敬謹移供從前舊
寢宫其西首房屋並迤西一帶地基及寺後山圍酌量劃
　　　出另建
　　行宫就現在房屋並可用木料量為増添購辦以上
　　行宫二處其舊有宫殿房屋及(臣/)等現在商酌派改
　　　之處謹繪圖呈
　覧俟
　欽定後令該督撫等敬謹遵照從儉辦理至于海塘自
　　　翁家埠至尖山離城一百五十里由杭城前往止
　　　有塘路一條塘外皆係漲沙窪地塘内皆係村舎
　　　桑園難以相度
　駐蹕之處中小亹更在禅機河荘兩山之間北岸既沙
　　　嫩泥濘南岸道路亦窄狭紆曲查海塘引河從前
　　　康熈年間
聖祖均未廵幸現今江海安瀾隄工鞏固引河水歸故道
　　　此次
　皇上南廵(臣/)等愚見似毋庸
　親臨閲視惟查候潮門外舊有觀海樓一座從前
聖祖南廵曽經
臨幸該處既可觀潮而中小亹引河等處亦可逺眺應畧
　　　為修飾以備
　臨幸至于杭城内外及紹興嘉興等處名山勝蹟可備
　廵覧之處均有房屋無庸添建是以(臣/)等未及另行定
　　　議凡
　聖駕臨觀憩息處所俱就現在房屋内酌量粘補修理
　　　數間不必拘泥現在圖様亦無事過於華飾至紹
　　　興府之南鎮蘭亭二處與
　　禹陵相去不逺從前
聖祖未經臨幸該處現在亦俱有房屋並應畧為修理俟
皇上幸浙之時應否
臨觀恭候
欽定謹各繪圖粘簽並經由水陸程途一併進呈
御覧至一切沿途經行道路橋梁作何修理預備之處
　　(臣/)永貴囬任後㑹同總督並嚮導大臣等㑹商妥
　　議再行具奏請
㫖奏入報
聞
　　乾隆十五年正月初四日大學士公傅恒奏言(臣/)
　　等遵
㫖㑹同(臣/)黄廷桂等議得辛未嵗
聖駕南廵自徳州由山東東路至江南宿遷縣登舟已
　　經奉
㫖允行其自楊家荘渡黄駐蹕直𨽻厰營盤原擬於此
　　處添設
　行宫今(臣/)等公同酌議此處可以無庸建造仍
駐蹕營盤
皇上自直𨽻厰起旱閲視河工至髙家堰
　行宫駐蹕仍由旱路囬駐直𨽻厰營盤自直𨽻厰登
　　舟由天妃閘越河過清江浦達淮安其淮安城内
　　總漕衙門内之
　行宫並總漕衙門年久朽壊難以
臨駐已奉
㫖毋庸修理
皇上仍駐
御舟由運河直達掦州三汊河
　行宫駐蹕自三汊河至天寧寺復登舟至平山堂仍
　　由原路囬駐三汊河
　行宫自三汊河登舟至𤓰洲渡江金山寺
　行宫駐蹕由金山至焦山象山由象山旱路至甘露
　　寺並至教場閲操畢囬駐金山閲視水操過江至
　　錢家港登旱路至龍潭
　行宫駐蹕由龍潭至江寕省
　行宫駐蹕俟覧閲名勝後仍由原路囬至龍潭由龍
　　潭至寳華山囬駐龍潭仍至錢家港登舟進鎮江
　　口直逹無錫恵山至秦園囬舟行抵蘓州
　行宫駐蹕由旱路至虎邱仍由原路囬駐蘓州
　行宫又由旱路至靈巖山
　行宫駐蹕由靈巖至鄧尉山此處前擬添設
　行宫今酌議不必添建或俟此次
廵幸後将来漸次酌辦由鄧尉山至靈巖仍還駐蘓州
　行宫復由旱路往觀音山等處亦囬蘓州
　行宫駐蹕其蘓州至松江往返八九日道路綿長沿
　　途並無名勝古蹟可備逰覧所有舊時
　行宫均已朽壊業經奉
㫖毋庸廵幸自蘓登舟至平望即入浙江地界(臣/)等謹
　　按圗㑹商其應行新添及可不必添建並舊有而
　　無庸修理之處俱仰體
皇上從儉辦理之意詳悉講明定議並於圖様内分别
　　貼簽進呈至髙家堰舊有
　行宫尚堪修理應估修費就近㑹同河臣監修江寧
　　蘓州舊有
　行宫均在織造衙門之内尚多完整應照舊式修理
　　粘補亦估定修費㑹同江寧蘓州兩織造分修其
　　餘應修
　行宫俱照呈様酌減修理合併奏明奏入報
聞
　　乾隆二十年五月二十三日署兩江總督尹繼善
　　兩淮鹽政普福奏言竊照江南臣庶仰望
鑾輅重臨莫不情深踴躍(臣/)等業已聮名恭奏請定吉
　　期
南巡凡屬差務均已酌定章程次第預備各處
行宫及名勝之地仰遵
聖訓撙節妥辦不敢稍事虚糜經(臣/)尹繼善節次奏明
　　兹(臣/)尹繼善查勘各處應修工程(臣/)普福在鎮江
　　相㑹将一應事宜又復面為商酌分别緩急妥協
　　料理所需經費荷蒙
恩㫖於運庫應解内府閑款銀兩撥給十數萬兩兹(臣/)
　　等公同商酌查有應解内府生息餘利銀十二萬
　　九百六十兩零又吉安窩利銀五萬二千三百二
　　十九兩零以上共銀十七萬三千二百八十九兩
　　零一切備辦事宜均請於此内動用統俟事竣另
　　開清摺奏報所有遵
㫖撥動運庫閑款銀兩(臣/)等謹合詞恭摺具
　奏奏入報
聞
　　乾隆二十年六月二十日大學士公傅恒等奏言
　　尹繼善等奏請
南巡另摺稱
聖駕未經臨幸之處如寒山别墅石湖石佛寺棲霞山
　　等處均應畧加修治以備
省覽所需費用奉
㫖令(臣/)等籌項(臣/)等恭查
南巡經費先經遵
㫖傳諭普福於兩淮運庫應解閑款内撥給十數萬兩
　　交與該督為動用之需嗣據普福奏将生息餘利
　　及吉安窩利二項共銀十七萬三千餘兩撥用今
　　(臣/)等酌議如普福奏撥數目不敷應統令於應解
　　閑款内再為撥給數萬兩一併交與該督為辦理
　　費用奏入報
聞
　　乾隆二十年九月二十五日兩江總督尹繼善兩
　　淮鹽政普福奏言竊(臣/)前奏寒山别墅石湖石佛
　　寺棲霞山等處從前
聖駕未經臨幸之所均酌量興修以備
省覽欽奉
上諭新預備之處可畫圖呈覽並将所需費用復命大
　　學士等籌議於運庫應解閑款内再為撥給銀數
　　萬兩
恩施稠曡感激難名除應繪各圖(臣/)現在親行賫呈
御覽並将此外續修名勝另行詳細奏
聞外伏思此次差務(臣/)惟事事仰遵
聖訓加意妥辦所有寒山别墅等處原係畧加修葺以
　　備
登臨兹蒙
聖主隆恩續撥銀數萬兩以為辦理費用(臣/)與鹽(臣/)普
　　福商酌查有應解内府生息一項自本年七月起
　　扣至明嵗六月底止應交息銀七萬二千兩請即
　　於此内酌留銀六萬兩應用事竣連前撥運庫銀
　　兩一併開具清摺奏報(臣/)謹㑹同兩淮鹽(臣/)普福
　　合詞恭
　奏奏入報
聞
　　乾隆二十二年五月初三日兩江總督尹繼善奏
　　言恭照
皇上軫念徐屬屢被偏災
親臨閲看
恩施稠曡至渥至周凡河工應辦工程無不詳悉
指示復念河流順軌全憑
　神功黙佑
命(臣/)擇地建
　龍神廟并酌量修建房屋以為勘工
駐蹕之所(臣/)謹遵
諭㫖於恭送
聖駕後囘至徐州親行查勘彭城地處窪下髙燥平坦
　　之區甚少北門外雖舊有
　大王廟但地勢窄狹兩旁俱係民房
　　城外週迴查閲西門以外地勢雖寛一遇隂雨即
　　有積水惟雲龍山旁有隙地十餘丈可以建廟形
　　勢北向俯視黄河規模其屬宏敞且雲龍山名亦
　　與
　龍神廟字義相闗極為合式西北有地數十丈髙爽
　　平坦可建
　行宫其地在郡城之南雲龍山之北逺近適中(臣/)相
　　度再四此處最為妥協謹将勘定地基繪圖敬呈
睿覽伏惟
聖明訓示以便委員確估另行奏
聞即遵
㫖動運庫公項辦理務期仰體
聖心諸從儉約奏入
上諭曰不必另擇地此不過在廟旁就便一宿之地可
　耳何須多費廟牆週圍寛展足容數間憩息一宿為
　妙
　　乾隆二十二年十二月二十三日兩江總督尹繼
　　善奏言竊(臣/)接准
　廷寄欽奉
上諭前因徐州孫家集河溜直趋汕刷深濬降㫖令該
　地方建立河神廟以答靈貺嗣據尹繼善奏擇地雲
　龍山西北並建行宫繪圖進呈經朕批示不必另擇
　地基祇須於廟旁搆闢數間可容一宿憩息足矣並
　将圖中圏出寄諭令其遵照辦理乃距今日久所辦
　若何未經奏到此等處不過數年一至信宿言旋何
　必多費以飾美觀該督勿因前已估計興工遂謂成
　事不説非所以體朕意也著傳諭尹繼善務遵前㫖
　将現在所辦情形即行具奏再石隄工程前據該督
　奏稱於霜降後動工此時水落歸槽諒已興工何時
　可以完竣著一併奏聞欽此除徐城石工完竣日期
　　業經(臣/)等㑹摺奏
聞外伏查孫家集大工告成河流順軌前奉
諭㫖建立
　河神廟並酌建房屋以為勘工
駐蹕之所經(臣/)擇地雲龍山之北繪圖進
　呈荷䝉
皇上明切指示不必另擇地基只須於廟旁搆建(臣/)仰
　　體
聖心諸從儉約辦理隨即親行相度即於廟基之旁擬
　　建
　行宫三層從房亦不多葢止期樸實不事華美約計
　　費用不過八九千兩於廟工辦完之後即行續辦
　　今廟工已於十一月十九日如式完竣應建
　行宫業已委員購備物料次第興工明春即可告成
　　並不敢徒飾美觀稍有縻費所有現在辦理情形
　　(臣/)謹繕摺具奏並将房屋基址繪圖㳟呈
御覽仰祈
聖明訓示再廟工告竣應請
　河神封號並匾額碑文告祭等事宜另照例具題合
　　並陳明奏入報
聞
　　乾隆二十九年十一月初四日山東巡撫崔應階
　　奏言竊(臣/)承准
　廷寄乾隆二十九年十月二十日奉
上諭崔應階前奏該省魏家莊大營有四賢祠陳家莊
　有晏子祠其建祠時代始末及諸賢姓氏事蹟並費
　縣之萬松山有無故實可稽着即確查詳悉具奏欽
　　此(臣/)謹按四賢祠在泰安境内山東通志内載泰
　　山西南麓有投書澗上書堂係宋儒胡瑗孫復石
　　介講學之地舊有祠宇今祠已廢後人於縣境東
　　南鄉建祠祀胡瑗孫復石介又增祀孔道輔為四
　　賢祠其建祠時代無碑記可考又謹按晏子祠在
　　齊河禹城交界之處山東通志内載齊河西北二
　　十五里有晏城係齊相晏嬰采邑後人立祠於晏
　　城之北祀齊相晏嬰其建祠時代亦無碑記可考
　　又謹按萬松山在蒙山之南通志内載費縣北七
　　十里有䝉山山趾延亘一百三十里其前為陽口
　　山有玉皇觀老子故宫又費縣志載陽口山近祊
　　城山之北浚水出焉今萬松山即陽口山其上多
　　松故土人咸呼為萬松山(臣/)謹遵
㫖查明覆奏奏入報
聞
　　乾隆四十五年二月二十二日閩浙總督三寶浙
　　江巡撫王亶望奏言竊(臣/)三寶前在浙江巡撫任
　　内於乾隆四十年因開濬西湖告成勒碑紀事相
　　度樹碑之所獲隙地於六一泉左相傳係孤山柏
　　堂竹閣舊址恭讀
御製詩集乾隆二十七年三十年兩次
南巡俱有柏堂竹閣
宸詠(臣/)敬考
詩中所指印之杭人相傅柏堂竹閣遺址確係其地仰
　　見
聖學淵深即一地一名舊跡所在無不援据詳核(臣/)以
　　其地為白居易蘓軾遺跡且蒙
天章題詠當即畧為修復還其舊名作記述事又(臣/)三
　　寶曾夢
御題羅漢大士像臨流示現隨因謝雨詣上天竺於大
　　士殿之西獲有靈泉宛符夢兆因即其處搆殿供
　　像(臣/)亦有記述今恭逢
皇上五舉
南巡盛典(臣/)等現於該二處重加修葺恭備
座落祇候
宸幸奏入報
聞
　　乾隆四十五年三月二十三日兩江總督薩載江
　　蘇巡撫楊魁奏言竊(臣/)薩載於上年查勘棲霞工
　　程行至千佛嶺以東見石壁所刻𨽻書白乳泉試
　　茶亭六字(臣/)等考之江寧府志攝山中峯上天開
　　巖為明徵君故宅宅後有白乳泉又檢閲明人盛
　　時泰攝山志白乳泉在棲霞寺千佛嶺下昔有伐
　　木見石壁上刻𨽻書六字曰白乳泉試茶亭不知
　　得名所自又考唐人皇甫冉有送陸鴻漸棲霞寺
　　採茶詩黄居中有試茶亭詩復閲盛時泰金陵泉
　　品有白乳泉讃是白乳泉之名由來已久今於其
　　地敬搆數椽恭懇
聖駕臨幸棲霞時順道片時憩息俾前人陳跡得邀
睿覽山澤生輝榮幸無極(臣/)等謹繕摺具
　奏並将皇甫冉黄居中盛時泰詩讃各一首另繕恭
　　呈
御覽奏入報
聞
　
欽定南巡盛典卷八十二
　欽定四庫全書
　欽定南巡盛典卷八十三
　　　名勝(直𨽻山東/)
　　　盧溝橋在廣寧門西南三十里盧溝即永定河發
　　　源代郡古桑乾水也石橋横跨二百餘步剏於金
　　　明昌間名曰廣利康熙八年重建
聖祖仁皇帝製文紀石南有河神廟沙平坡轉古樹蒼然
　　　東為拱極城百雉崇墉環若雲幄橋當往來孔道
　　　輪蹄絡繹每曉星初霽素月曖空西山諸峯羅列
　　　如畫乾隆辛未嵗
　御書盧溝曉月並
　賜以詩敬勒碑於亭以誌勝景云
　　　郊勞臺在良鄉縣南乾隆己夘嵗耆定凖夷蕩平
　　　回部闢疆二萬餘里露頂奮肘候月歸琛者以億
　　　萬計庚辰三月将軍兆恵等振旅凱旋築臺建大
　　　纛七先期
　皇上駐蹕黄新荘
　　行宫於是日設鹵簿陳鐃吹
　親勞郊外行抱膝禮以
　示褒異諸将士次第
　慶賞舎爵䇿勲禮成
　御製詩章紀事丙申四月将軍阿桂等平定兩金川再
　　　舉
　郊勞盛典如前儀
　駿業
　鴻庥昭兹來許梯航所㑹瞻仰靡極
　　　宏恩寺在良鄉縣南門臨古道繚以周垣環以叢
　　　木蒼翠陰森為逰人憩息之所六時清梵一杵踈
　　　鐘響出林表初不知在輪轅雜還間也
聖祖仁皇帝翠華三幸
賜書大願慈航額並
題詩勒石
皇上時巡道經斯寺
天葩煥采普蔭曇華洵郊坰之福地云乾隆辛未
御書額曰秀挹龍泉
　　永濟橋在涿州城北跨巨馬河剏於前明因河流
　　南徙橋失其用乾隆庚辰嵗
勅建新橋而改舊橋為涵洞十有八平其脊以連新橋
　　迤北之尾通長二百丈有竒橋南表以坊字輔以
　　樓欄西曰攬翠東曰延清地列望𦂳為九逵輻輳
　　之㑹自此民無病涉車無留軌衆流歕欱沃衍
　神臯榆栁垂陂蒲葦夾岸橋䦨轉處西連髙阜建亭
　　其上奉
御製碑文與盧溝橋
御碑亭輝映百里為
　畿南雄搆焉
　　涿州古涿鹿之地黄帝所都也魏土地記下洛城
　　東南六十里有涿鹿城城東一里有阪泉泉上有
　　黄帝祠今州城南廟祀黄帝為藥王猶髣髴其遺
　　蹟皓壁暠輝丹楹歙赩四圍濃翠影罨繚垣乾隆
　　辛未年㳟葺
　行宫於左平岡迤邐環若屏嶂石徑紆折亭館周通
　　飛閣搆其旁憑髙遐矚控山襟河縈
　畿帯甸雲連萬室塔影浮空信為雄輔形勝之最丁
　　丑
御書額曰秀野迎薫曰黄圖攬勝曰觀風自近聮曰雨
　　暘時若天庥應風日恬和物象舒又聮曰梵響清
　　嚴天籟轉香燈華曜月輪明又聮曰山容積雪融
　　和盎物象熈春詄蕩披壬午
御書聮曰春色芳菲入圖畫化機活潑悟魚鳶乙酉
御書聮曰勒寒花樹芳遲發向暖郊原潤逮耕
　　紫泉在新城縣西考水經注巨馬水上承督亢溝
　　於逎縣東東南流厯紫淵東今按方位紫泉即紫
　　淵其名舊矣源出龍堂邨逕釣魚臺繞郭而西厥
　　　有奥區碧流環帯如練乾隆辛未嵗建
　　行陛於中畫舫風亭清幽颯爽埭旁植修竹拳石秀
　　　峙畧彴紆迴
　　畿南名勝首屈一指焉辛未
　御書題十景額曰敞軒屏山鏡湖舫室㯶亭虹橋魚罾
　　　石逕竹埭箭㕔壬午
　御書額曰景湛清華曰雲川飛泳聮曰澗筑松濤相問
　　　答峯容波態總氤氲又聮曰石泉不改琤琮主雲
　　　巘常看圖畫横又聮曰圖畫竒参窗户裏筑琴響
　　　逓榻床邉又聮曰法輪自轉光明藏龍象經行兜
　　　率天又聮曰松陰真是葢鶴跡自成書
　　　趙北口在任邱縣北五十里即趙堡口後漢書公
　　　孫瓉傳所稱燕南垂趙北際也亘以萬栁堤橋十
　　　有一虹跨其上為南北通衢西淀諸水由此東注
聖祖仁皇帝舉水圍之典葺治
　行殿並於端村郭里口圏頭各建一所
　皇上式繩
祖武每當春省之期輙
　命水虞修故事焉
　時巡南國屢
　駐青旂水檻風廊映帯左右晴空一碧
　寫詠鳶魚仿彿江南圖畫也乾隆辛未
　御書軒額曰湛持曰天水相與永又齋額曰渌浄又樓
　　　額曰懐清又聮曰香閣結雲瞻寳相花臺飛雨現
　　　金仙
　　　韓太傅祠在任邱縣南十里四善村村即漢韓嬰
　　　故居也嬰於孝文時為博士景帝時為常山王太
　　　傅推詩人之意作内外傳數萬言與齊魯二家並
　　　稱燕趙言詩者多宗之兼著易傳惟韓氏自傳其
　　　學有授經臺在祠之後曲徑䆗窱卉木環蔭塍畦
　　　綺錯含秀鋪棻乾隆壬午嵗仍舊宇脩葺為
　　行宫牆垣簡樸欄檻清曠與逺坰雲樹相映帯
皇上即景懷古易村名曰思賢並
御書額曰賢里諏風又堂額曰授經聮曰麗日和風春
　　浩蕩花香鳥語物昭蘇又聮曰縈迴水抱中和氣
　　平逺山如藴藉人又聮曰纔聞善事心先喜每見
　　竒書手自抄又聮曰書圃禮園無斁好甌香研淨
　　有餘欣又聮曰庭饒芳毯鋪生意座有芸編結古
　　歡又聮曰香凝貝葉荘嚴具寳湧蓮花福徳多
　　毛公祠在河間縣南太平荘後漢書儒林傳毛萇
　　武帝時為河間獻王博士治詩别於齊魯韓三家
　　授同國貫長卿平帝時立於學祠為元總管王思
　　誠建堂階樸素叢木蒼欎清流襟其北苔垣竹牖
　　倒影玻璃乾隆壬午嵗㳟搆
　行館於左繕葺規模不事雕文藻繢軒忩瀟灑
天筆揚葩風雅流傳於茲勿替矣壬午
御書額曰陳詩展義聮曰澄懐茹古涵今處悦志麥疇
　　黍隴間又聮曰問字惟應知稼穡著書何必注蟲
　　魚又聮曰生機對物觀其妙義府因心䕶所寧又
　　聮曰雲現吉祥垂妙鬘花增智慧湧優曇乙酉
御書聮曰獨喜惜陰澄静照更因稽古契遐心又聮曰
　　無邉生意歸芳甸有象清明繪野郊庚子
御書聮曰縱目恰宜遇寥朗託懷又喜得清舒
　　紅杏園在獻縣南三十里河間獻王日華宫故址
　　也獻王好儒術置客館二十餘區一時文學士多
　　從之逰明為御史王注别墅環植紅杏數百株故
　　名有亭翼然有池泓然月橋形似半規曲通臺榭
　　乾隆辛未嵗仍舊制葺為
　行館駢柯晻葉萬蕚絢春縐縠漣漪菰蘆一碧禽魚
　　翔泳多㑹於欄檻之前爰惬
宸襟邀
睿藻焉辛未
御書額曰緑淨又聮曰却喜名園傳翰墨亦饒幽趣足
　　徜徉壬午
　御書聮曰萬頃緑雲秋麥蔚千村紅雨杏花深甲辰
　御書聮曰平野潤含雪後澤逺峯輕作晚來陰
　　　絳河自故城流入又北逕景州西水經注絳瀆西
　　　至信都東連廣川縣之張甲故瀆同歸於海故漢
　　　書地理志禹貢絳水在信都按故城漢廣州治景
　　　州属信都國河即絳瀆之遺也斜抱村墟環罨烟
　　　樹中搆
　　行館為
　駐蹕之所乾隆乙酉
　御書額曰展義齋曰
頥志堂曰通渌橋曰澹懐室曰延月臺曰涵虚舫曰葆光
　　　洞曰四照亭聮曰康衢敷恵澤喜洽畿南樸宇適
　　　那居塵清水北又聮曰土香階草纔蘇紐風細盆
　　　梅欲放榮又聮曰半窓愛日虚而朗一水䕶門湛
　　　且清
　　　開福寺在景州治西北前明舊刹也層檐疊架博
　　　敞豊麗傑閣峙其旁名曰千佛前有古塔相傳隋
　　　時建累十有三級覆以鐡籠銅瓶環以瑜欄石砌
　　　盤回陡絶洞户豁然四圍周眺蓚城萬雉闤闠村
　　　墟櫛比鱗次康熙丙戍嵗
聖祖仁皇帝嘗
駐蹕焉
　皇上經臨疊敷
　宸藻慧日祥雲永麗於蘭若間矣
　　　恩泉在徳州南門外川原曠衍林木叢茂撫臣就
　　　其地㳟建
　　行宫
　皇上南巡入東省第一程也乾隆丁丑而後屢邀
　駐蹕疊煥
　宸章鬲氏遺封遂為勝地矣壬午
　御書額曰海岱觀風曰念民依聮曰衆香馥郁凝華葢
　　　多寳荘嚴䕶梵文又聮曰徳水縈迴涵化澤康衢
　　詄蕩聴讙謡庚子
御書聮曰碧窗試搴幌緑野遍興鋤
　　曲陸店在平原縣西北三十里乾隆丙申嵗
皇上時巡東岳撫臣㳟建
　行宫以駐
清蹕嗣後
翠華南幸
睿藻屢頒從此趙勝故封管輅舊里常輝映千古矣庚
　　子
御書額曰靄緑曰閱芳聮曰四壁圖書鑑今古一庭花
　　木驗農桑
　　李六店在平原縣東南十五里與平原嶺相近舊
　　治平原有望逺臺一名平原嶺登髙平眺百餘里
　　如在几席乾隆辛夘嵗撫臣搆
　行殿數楹仰邀
天藻額其堂曰醇和葢飲和食徳返樸還醇具於
聖主省方騐之矣庚子
御書聮曰麗日和風春澹蕩花香鳥語物昭蘇又聮曰
　　徧野麥針含露潤夾衢栁線罥烟輕又聮曰無邉
　　生意歸芳甸有象清明繪野郊又聮曰心田洗淨
　　全如水鼻觀清芬詎必蓮又聮曰得句因新意躭
　　書是宿縁
　　晏子祠在齊河縣西北二十五里地名晏城為齊
　　晏嬰采邑太平寰宇記禹城縣有晏嬰城即此也
　　乾隆乙酉嵗撫臣於祠之西㳟搆
　行宫瓦屋數楹不假雕飾乾隆庚子
御書聮曰軒亭喜淳樸甌研總清嘉又聮曰居中攬外
　　襟懷暢擊轂摩肩職殖殷又聮曰麗日和風方蕩
　　漾輕荑嫩草已芊眠
　　潘村在長清縣東北旁有朶子諸山巖壑參差樹
　　林蓊欎與綺塍繡壤相交錯乾隆辛夘嵗撫臣㳟
　　建
　行館數椽亭榭清幽
翠葢頻臨
宸襟逺鬯自此以南靈巖泰岱迤邐相属為東省鉅觀
　　庚子
御書聮曰墨斗研山足遣興琪花瑶草底湏妍又聮曰
　　舉目峰巒惬遥望甄心翰墨挹清芬甲辰
御書聮曰勒寒花樹芳遲發向暖郊原潤逮耕又聮曰
　　春隴詩成滿豳野雲巖畫意妙房山
　　崮山在長清縣東南三十里山容秀削翠柏盈巔
　　望如螺髻乾隆三十六年㳟建亭館數楹以供
宸眺青崖五峯諸山勢若環拱
　　靈巖山在長清縣東南九十里一名方山于欽齊
　　乗云即水經所謂玉符山也上有黄龍甘露獨孤
　　雙鶴卓錫石龜六泉下為靈巖寺寺内有山石色
　　黒繡如鐡覆地如架裟披摺之状土人謂之鐡袈
　　裟山相傳為希有佛出現之所寺建於元魏至唐
　　復移於山下峰壑秀美謁岱嶽者必紆徑以造焉
　　乾隆丙子嵗撫臣於寺之舊址㳟建
　行殿采椽不斵尚存茅茨土階之風而山色溪光足
　　供
宸玩十道圖以靈巖與閏之棲霞台之國清荆之玉泉
　　稱為四絶宜其屢邀
睿藻雲漢同昭矣丁丑
御書額曰卓錫名藍又書愛山樓額曰巡方攬秀又書
　　各景額曰巢鶴巖雨花巖甘露泉卓錫泉白雲洞
　　鐡袈裟摩頂松聮曰竒松爾日猶回向詭石何心
　　忽㸃頭庚子
御書聮曰巖壑有竒趣烟雲無盡藏又聮曰卧楹冩霧
　　軒窗逈飛觀圖雲翰墨香又聮曰翠含螺黛山迎
　　户影覆曾青樹隱天又聮曰入幽已自清塵念造
　　極還堪縱逺眸又聮曰俯臨常似披圖畫得契宛
　　堪悦性靈甲辰
御書聮曰便有香風吹左右似聞了義示縁因
　　泰嶽在泰安縣北周圍一百六十餘里從麓至頂
　　四十八里凡十八盤而上中峰最髙處為岱頂世
　　所稱玉皇頂也其支峯别阜為峯為嶺為巖為厓
　　為洞為峪凡百餘名而南天門十八盤山勢尤峻
　　非架木為橋不能髙陟乾隆二十二年欽奉
上諭登山路逕或乗馬或用山輿即緩步徐行亦何不
　可不必搭架天橋致多糜費故厯次
車駕登岱皆策騎而上絶無修繕之煩若紅門玉皇廟
　　朝陽洞及岱頂諸名勝之尤著者經撫臣㳟建
　行軒數楹謹各綴説於後
　　紅門循山麓而上徑路逶迤至是則山勢若翼闢
　　塗而升盖登岱之初級也紅門之西㳟葺數楹以
　　備
宸逰憩息
　　玉皇廟在迴馬嶺稍南峻閣聳峙俯瞰萬象乾隆
　　十三年
御題曰壺天閣西有倚山亭閣東建屋數楹以供
宸眺
　　朝陽洞由三蹬厓盤路峻削至五松樹則地平如
　　掌曲徑縈紆其上面對青松曦光四徹精舎三間
宸章稱其清潔厯届
題詠俱摩勒崖壁名山
聖藻千古遭逢
　　白鶴泉在泰山南麓宋升元觀故址相傳有白鶴
　　啄土得泉因而名之泉出石罅水聲鍧然精瑩澄
　　潔為泰山勝地撫臣於其上㳟建
　行宫萬壑千巖延入窗牖宛如圖畫乾隆辛夘嵗㳟
　　逢
鑾輅初臨
賜體元堂匾額仰見
聖天子育物宣仁之至意云庚子
　御書額曰延緑曰積芳聮曰景清神謐天常泰水趣山
　　　情靜可論又聮曰築館恰疎泉澄源課治省方近
　　　瞻嶽育物宣仁又聮曰句披月脇天心妙窗納千
　　　岩萬壑風又聮曰圖畫竒恭窗户裏筑琴響逓榻
　　　牀邉又聮曰階下泉聲荅松籟雲間樹色隠峰螺
　　　又聮曰㡬層峰色背檐挹一片波光面座迎又聮
　　　曰云似畫時偏愜照欲吟詩際恰攄思又聮曰化
　　　工真閱烟霞表道筦非從色象窺甲辰
　御書聮曰靜與心謀寧有色香生鼻觀亦非空
　　　岱廟在泰安府治之西雍正七年
敕修極為閎麗西偏有環詠亭厯代題詠甚富東有漢柏
　　　黛色霜皮亭亭矗立乾隆三十五年遵
　㫖重修丕增式廓
　御製碑文
　奎章炳耀撫臣復於此㳟搆
　　行殿數楹
皇上省方秩祀胥於是乎憩適焉
　　對松山在岱嶽南麓由朝陽洞而上巉巖碨礧兩
　　山對峙竒松萬樹從峭壁中鬅鬙而出鱗鬛之而
　　蒼然雲表葢靈泉秀石之所鍾也乾隆丙申嵗大
　　吏葺治數椽以備
臨幸烟巒霧葉矯若游龍相間於
雲旗翠䍐之間有符
睿賞
　　四賢祠在泰安縣西南魏家荘祀宋胡瑗孫復石
　　介孔道輔四賢也府境諸名蹟皆依山取勝至是
　　則土壤平曠林木欎蔥登陟之勞於是少憩撫臣
　　於祠西㳟建
　行宫以駐
清蹕乾隆庚子
御書聮曰閒庭不改風還月欹案依然易與詩又聮曰
　　閒披芸簡窗前朗靜聴松風户外敲又聮曰素壁
　　　題詩還自檢明窗披帙雅相親
　　孔廟在曲阜縣城内即古闕里面洙背泗矍相圃之
　　　東北也雍正七年奉
勅重建規制崇閎較之厯代益加壮麗我
　皇上東巡山左既䝉
　特詣闕里
　躬親致祭而自二十二年以後
　省方江浙
　鑾輅往還復
　謁廟瞻拜尊崇之典葢自古所未有也
　　孔林在曲阜縣城北泗水上繞以周垣圍徑數里康
　　　熙二十三年
聖祖仁皇帝詣
　　聖林
詔於原額地外增擴地十一頃十四畝有竒除免糧課雍
　　　正八年奉
詔重修
　　聖林門堂殿亭益加宏麗是時慶雲疊見瑞應丕昭
　　　我
　皇上繩
武時巡
　親詣致奠尊師重道
　隆禮有加度越前古矣
　　　中水在泗水縣城北八里盖居汶南泗北之中地
　　　隣曲阜近聖之居栁墅花村風景殊别乾隆辛夘
　　　嵗㳟建
　　行館
　御題齋名曰致本復賦
　宸章以志之仰見
　聖心厪念民依無時或釋云庚子
　御書額曰風醒曰露香聮曰書圃禮園無斁好甌香研
　　　靜有餘欣又聮曰觸目無非逺塵俗㑹心皆可入
　　研覃又聮曰萬頃緑雲秋麥蔚千邨紅雨杏花深
　　又聮曰展圖恰對景清候得句多於神謐餘又聮
　　曰詩情詎花栁樂意在農桑又聮曰花如濯錦芳
　　迎埒草盡貫珠潤叠茵又聮曰虚窗納逺聊披景
　　沃壤融膏見種田又聮曰風前畫意輝横埭雨後
　　雲容罨逺巒甲辰
御書聮曰不生波處心恒定大寂光天相總融
　　古泮池在曲阜縣東南隅其地舊有泮宫臺按水
　　經注靈光殿東南即泮宫也臺髙八十尺臺南水
　　東西一百步南北六十步臺西水南北四百步東
　　西六十步臺池咸甃石為之即魯頌所謂思樂泮
　　水是已乾隆乙亥嵗撫臣㳟建
　行宫屢邀
臨幸壬午復䝉
御製古泮池證疑一篇藻芹風雅萬禩不磨矣
　　孟廟在鄒縣城南右臨大道北去孟子故宅三十
　　　餘里宋宣和間移建於此規模宏敞鄒嶧山在其
　　　東南蔚然深秀於逺眺為宜
　皇上南巡迥鑾道經鄒縣並䝉
　親詣拈香洵稱尊儒
　鉅典乾隆丁丑
　御題額曰道闡尼山聮曰尊王言必稱堯舜憂世心同
　　　切禹顔
　　　泉林在泗水縣東五十里水經注陪尾山之陽四
　　　泉並發故謂之泗今泗源左右有泉數十互相灌
　　　輸合而成流故又名泉林康熙二十三年
聖祖仁皇帝駐蹕於此
御製記文勒之碑石鹺臣於
御碑亭後㳟建
　　行宫我
　皇上㡬餘流覧錫以嘉名曰近聖居曰在川處曰鏡瀾
　　　榭曰横雲館曰九曲彴曰栁烟坡曰古蔭堂曰紅
　　　雨亭號為八景各賦
　宸章繩
武紹
徽後先輝映山川靈淑亦胥悦遭際之隆矣乾隆庚子
　御書聮曰情性由來躭淡泊文章豈必藉淪漣
　　　註經臺在費縣北六十里臺前有漢鄭康成祠相
　　　傳為康成註經處石室尚存西北有䝉山七十二
　　　峰秀插雲表即孔子所登東山也乾隆庚子嵗撫
　　　臣於祠之西㳟建
　　行館以備
　宸憩甲辰
　御書聮曰四壁圖書鑑今古一庭花木驗農桑又聮曰
　　　觸目無非逺塵俗㑹心皆可入研覃又聮曰清風
　　　明月取無盡山峙川流用不窮
　　　萬松山在費縣東北十里齊乗云䝉山前陽口山
　　　有玉皇觀老子故宫也費縣志陽口山近祊城山
　　之北浚水出焉今萬松山即其地也蔚然聳峙蒼
　　柏成林祊浚兩河夾繞南北乾隆乙酉嵗撫臣㳟
　　搆
　行殿敬備
駐蹕庚子
御書聮曰拂招林牖風光美負帯烟霞景物清又聮曰
　　階臨渌水祛塵逺簷拂蒼松引籟長又聮曰藉松
　為幄陰偏秀倚石成章興迥殊甲辰
御書聮曰滿窗松石無非古一屋雲烟總是清又聮曰
　　春隴詩成滿豳野雲巖畫意妙房山
　　問官里在郯城縣西北境八十里故郯子國孔子
　　嘗從郯子問官後人因名此地為問官里列墅縈
　紆長林葱舊每當春風遲日桃李爭妍望如錯繡
　乾隆庚子嵗㳟建
　行宫嗣是
時巡駐輦
睿藻頻頒紅蘤緑楊皆䝉
宸賞矣甲辰
御書聮曰饒看花色鮮而潤真覺韶光媚以明又聮曰
　　竹秀石竒恭道妙水流雲在示真常又聮曰滿窗
　　松石無非古一屋雲烟總是清
　　郯子花園在郯城縣外里許其地林木蒼蔚土人
　　稱為郯子花園乾隆壬午嵗前撫臣㳟建
　行宫規模儉樸無臺沼觀遊之勝㳟遇
翠華屢幸
錫以宸章自此永為勝地矣壬午
御書聮曰山容積水融和盎物象熙春詄蕩披又聮曰
　　川原春望全宜畫松柏古心靜可論庚子
御書聮曰問風畧先農桑候覧古欣過禮樂邦
　　南池在濟寧州南門外唐杜甫有同任城許主簿
　　遊南池詩後人因祀甫於其地濬池築館遂成勝
　　境
皇上御題額曰藎臣詩史
鑾輅經由並
抒鴻藻光燄萬丈逺邁前賢矣
　　太白樓在濟寧州南城上古任城地也唐李白客
　　遊任城縣令賀知章觴白於此後人因建樓焉形
　　勢雄傑俯臨運河南北帆檣往來如織
鑾輅疊經臨幸
錫以
天章賀李風流益傳諸不朽矣
　　分水口在汶上縣界明尚書宋禮用老人白英䇿
　　遏汶水於此濟運地勢髙仰南北分流舊有大禹
　　廟龍王廟宋公祠乾隆乙酉嵗前撫臣㳟搆數楹
　　以備
御舫至此登覧分水形勢
御書
　禹王廟額曰溯源明徳聮曰敷土奠山川行所無事
　　　分流導南北因其自然又
　御書
　　闗帝廟額曰赫濯同欽聮曰本正大之情放海而凖
　　　體神明之徳如川斯流
　　　光岳樓在東昌府城中傑構入雲髙下在目或曰
　　　可以逺望岱岳故名或曰意取接三光而齊五岳
　　　也其興建始末無可考據
　皇上春巡山左六巡江浙屢經登臨其上
　親揮宸翰
　睿藻
　輝煌斯樓之名自此永傳萬古乾隆乙酉
　御書額曰光岳樓
　　　無為觀在臨清州境運河南岸舊有玉皇閣
聖祖仁皇帝
賜額曰無為觀乾隆乙酉嵗撫臣添建數楹㳟備
　宸遊臨憩
御書額曰福佑津途聮曰雙牐莭宣資利濟三元調爕
　　協寧居
　　四女寺在恩縣界運河滚水壩側運河水勢全在
　　蓄洩得宜恩縣之四女寺與徳州之哨馬營並為
　　運河減水分入老黄河要道仰䝉
睿慮精詳
特命大臣悉心籌辦乾隆乙酉嵗
皇上南巡由水路
迴鑾順道閟視撫臣於河干㳟設數楹以備
宸憩
　
　
　
　
　
　欽定南巡盛典卷八十三
欽定四庫全書
欽定南巡盛典巻八十四
　　名勝(江南淮安徐州揚州/)
　　龍泉荘在宿遷縣為入江南首程距山東接壤之
　　紅花埠三十五里
鑾輅時巡向皆
駐蹕行幄乾隆己亥嵗督臣奏請添搆
　便殿數楹欽奉
諭㫖勿事浮靡因于舊基西南二里度地營建恭備
臨幸自此㟃峿山色駱馬湖光永煥彩于雲楣松棟間
　　矣庚子
御書堂額曰行春聫曰境因徑曲詩情逺山為林稀畫
　　坐開甲辰
御書聫曰對時真惬農桑慶寕道非關視聴娱
　　順河集在宿遷縣運河遥隄之旁過永濟橋五里
　　北拱三山南繞六塘乾隆庚辰嵗恭建
　行館以供憇宿自後
車駕經臨屢奉
清蹕焉壬午
御書額曰澤國敷春聫曰百里控長隄利籌行水三間
　　開樸字安厪同民又聫曰暇當綈几身聊憩景入
　　紗疏意與存甲辰
御書聫曰寒勒梅巖紅始吐潤含麥坂緑方蕤
　　林家荘在桃源縣乾隆己亥嵗督臣奏請于旱營
　　舊基酌添
行殿敬體
聖心諸従樸斵弗施丹艧恭逢
羲馭經臨
天章錫咏仰見
省方觀民慶行恵施稽之前古無以加云庚子
御書齋額曰展義又額曰風日清美聫曰徧野麥針含
　　露潤夾衢栁線罥烟䡖又聫曰騁目不遮斯暢矣
　　棲心惟静總宜焉甲辰
御書聫曰何處不堪體物理于斯亦未忘民艱
　　陳家荘在桃源縣
皇上三幸江南俱
駐蹕扵魯家荘營盤乾隆二十九年欽奉
諭㫖即于舊營酌備座落數宇省帶布城一分以節䭾
　　運之煩大吏欽遵相度以陳家荘地勢較髙與舊
　　營相去無㡬恭建
　行館扵此庚子
御書堂額曰同和
　　楊家荘在清河縣先是督臣於桂家荘恭建
　行宫近李家荘新運口乾隆四十五年
皇上以漕艘商舶皆願行楊家荘中河舊口因
命移建于此
翠華臨幸得以
閲視堤工猗歟至哉一
蹕途暫憇之所而俯順民情若此
大聖人如天之仁豈誦説所能盡也庚子
御書齋額曰融春
　　陶荘河神廟在淮安府清河縣自河淮合流清水
　　不能刷黄恒有倒漾之患仰䝉
皇上睿㫁
訓示周詳扵陶荘開濬引河越丁酉春蕆功于是河流
　　北移清口暢逹二瀆乂寜
御製碑文紀其事歸功于
天佑
　神相
命于新口石壩建廟妥
　神并
錫以迎神送神樂章恭逢
翠華臨莅
崇祀升香仰見
至誠歆感扵萬斯年安瀾永慶詩所稱懐柔翕河猶未
　　足以方斯昭貺也庚子
御書額曰功佑宣流聫曰河勢𨗳而成清黄交頼神庥
　　順以助南北胥恬
　　恵濟祠在淮安府清河縣祠臨大堤中祀
　天后明正徳二年建嘉靖中賜額曰恵濟其神福河
　　濟運孚應若響祠前黄淮合流地當形勝為全河
　　之樞要
　國朝乆邀崇祀我
皇上臨幸升香薦帛禮有加隆焉乾隆辛未
御書祠額曰福佑河漕曰協順資靈曰道光玉宇聫曰
　　璿源順效安瀾慶玉粒長資飛輓功又聫曰靈昭
　　雲馬風檣㑹績奏河清海晏時又聫曰神契元符
　　傳玉簡妙恭紫炁閟金庭又
御書恵濟祠行殿額曰繼述平成曰風帆沙嶼聨曰極
　　目雲濤思利濟關心沮洳切疇咨又聨曰上策評
　　量懐賈讓一時詞賦憶枚皋丁丑
御書額曰恵濟壬午
御書聨曰韶光喜不蔵隄樹緑意看将漾沚蘋乙酉
御書聨曰天光水態披襟袖岸芷汀蘭入畫圗又聫曰
　　湖山入畫迎人翠鳬雁當春得意鳴又聫曰長隄
　　罨畫青連墅新水漣漪緑映船
　　天寜寺在揚州府拱宸門外舊為晉大傅謝安别
　　墅義熈間梵僧譯華嚴經于此禇叔度請于謝琰
　　遂捨為寺名謝司空寺宋政和間改今名乾隆丙
　　子嵗扵寺之右恭建
　行宫自後
聖駕南巡俱邀
駐蹕乙酉于寺内
題省方設教四字掲之楣間臣民仰瞻益敬頌
大聖人勤民之至意云辛未
御書寺額曰淮南香界曰浮山華海聨曰花雨南天靈
　　文傳妙諦香雲蜀阜舊墅表名區丁丑
御書寺額曰淮南麗矚曰神威擁䕶聫曰閭里謳歌聞
　　樂愷軒忩烟景適清嘉又聨曰楚尾吴頭開畫鏡
　　林光鳥語入吟軒壬午
御書寺殿聫曰西竺駐祥輪三摩合證東山留浄業二諦
　　俱融又聫曰琉璃瓶水資功徳瓔珞龕雲現吉祥
　　又聫曰衆香馥郁疑華盖多寳光明駐法輪又聫
　　曰寳地生歡喜香臺普吉祥
御書行宫堂額曰大觀聫曰樹将暖旭䡖籠牖花與香
　　風並入簾又聫曰麗日和風春淡蕩花香鳥語物
　　昭蘓又聫曰鈞陶錦繡化工鬯松竹笙簧仙籟諧
　　又聫曰牕意延山趣春工鬯物情乙酉
御書寺樓曰萬佛樓殿曰大雄寳殿又聫曰商鼎周彛
　　自典重檻葩苑樹相芬芳庚子
御書行宫額曰東壁流輝又額曰文滙閣聨曰成隂髙
　　樹天然爽過雨閒花自在香又聨曰忩虚含爽籟
　　座静接朝嵐甲辰
御書聫曰問景詎寜欣若繢甄心益覺勅惟㡬
萬夀重寜寺在天寜寺後乾隆癸夘嵗鹺(臣/)
　奏請恭建為淮商祝
釐之所臣民嵗時延集僧衆建設經壇恭祝
聖夀以致愛戴之忱寺旁為東園
翠華臨莅多邀
睿藻焉甲辰
御書額曰勅賜萬夀重寜寺又額曰普現荘嚴曰妙香
　　花雨又
賜寺旁東園堂額曰春熈曰俯鑑室曰琅玕叢聫曰水
　木自清華方壺納景烟雲共澄霽圓鏡涵虚又聨曰
　春色芳菲入圗畫化機活潑悟魚鳶又聨曰倚巖松
　翠龍鱗蔚入牖篁新鳯尾娑又聫曰自覺雲林延静
　賞喜従香界覔新題
　栁湖春汎在倚虹園之西湖心壘石為山建亭其上
　　小橋通之橋之西北亭榭掩映蘆荻參差荷葉田
　　田一望無際
　　冶春詩社在虹橋之西與倚虹園東西相望皆郡
　　人上已修禊之所今為冶春樓取王士正詩名之
　　又有香影樓懐仙館秋思山房
　　浄香園在虹橋之東築堂以奉
宸憩堂左則仿泰西營造法為室五重過此層欄繞屋
　　曲檻臨波曰荷浦薰風由春波橋折而之北則接
　　趣園矣乾隆壬午
御書額曰浄香園聫曰結念底須懐爛漫洗心雅足契
　　清涼又聫曰竹喧歸浣女蓮動下漁舟乙酉
御書堂額曰怡性聫曰雨過浄倚竹夏前香想蓮甲辰
御書聫曰水以澄渟謀目静山惟平逺致心閒
　　青琅玕館在浄香園之右蓺竹萬竿中置亭館石
　　筍林立掩映葱青春雨抽萌秋風響籜自饒佳趣
　　香海慈雲在浄香園之北碧沼數畝澄明如鏡中
　　為海雲龕奉大士像其南為來薰堂堂之東為春
　　波橋
　　長隄春栁由虹橋而北沿海皆髙栁長條踠地如
　　行圖畫中橋之東為跨虹樓迤邐而北有濃隂草
　　堂曉烟亭曙光樓
　　趣園舊稱四橋烟雨四橋者南為春波北為長春
　　西為玉版又西則曰蓮花春水方生千頃一碧而
　　層軒洞豁曲檻逶迤髙下掩映每當暝烟羃䍥小
　　雨亷纎環望四橋如綵虹蜿蜒出没波間極水雲
　　縹緲之趣乾隆壬午
御題額曰趣園聫曰縈迴水抱中和氣平逺山如藴藉
　　人又聫曰目属髙低石步延曲折廊乙酉
御書聫曰何曾日涉原成趣恰值雲開亦覺欣甲辰
御書額曰半畝塘聫曰妙理清機都逺俗詩情畫趣縂
　　怡神
　　水雲勝概在趣園之西徧有勝概樓吹香草堂春
　　水廊小南屛其右則蓮花橋也
　　梅嶺春深即長春嶺也嶺上多植梅花故名兩水
　　合流縈繞山麓虚亭曲檻㸃綴有致
　　桃花塢在保障河西岸西通法海橋春日繁花齊
　　放望如錯繡有蒸霞堂澄鮮閣山半有髙樓可以
　　逺眺
　　蓮性寺舊名法海寺四面環水白塔峙其中又有
　　夕陽雙寺樓雲山閣諸勝橋則法海跨其前蓮花
　　踞其後迤北青帘白舫每縈拂于春秋佳日也乾
　　隆丁丑
御書額曰衆香清梵
　　白塔晴雲與蓮性寺白塔隔水相對故名有花南
　　水北之堂積翠軒林香草堂諸勝
　　望春樓與白塔晴雲相連琢石為池左右二橋彎
　　環如月其對岸即熈春臺也
　　香阜寺在揚州江都縣運河之東土脈隆起如山
　　俗名小五臺岡阜陂陀松篁蒼翠與金碧名藍掩
　　映髙下山靈亦若有知敷榮聳秀欣然而望
幸焉乾隆丁丑
御書額曰臺麓化城聫曰紺宇晴空翠嵐浮蜀阜祗林
　　香靄禪月湛䢴流
　　竹西芳徑在揚州城北十里唐杜牧詩誰知竹西
　　路歌吹是揚州名由此而著有上方寺寺舊蔵石
　　刻寳誌像唐吳道子畫李白賛顔真卿書亦稱三
　　絶又壁有石刻為宋蘇軾送李孝博詩寺旁為竹
　　西亭乾隆甲辰
御書額曰竹西精舎聫曰慧草階前亦生意徳山户外
　　自佳隣
　　平岡艷雪在草河南植紅梅數百本中搆亭館早
　　春花放不减嵰山之雪也近水則䕶以長隄垂栁
　　疎筠引人入勝
　　臨水紅霞在平岡艷雪之左其地多桃花每春深
　　　花放爛如錦綺中為桃花庵清磬疎鐘聲出林表
　　　亦棲禪之勝地也
　　　杏花村舎在草河北岸東連迎恩橋竹籬茅舎頗
　　　具野趣
　　　䢴上農桑在迎恩河西岸敬仿
聖祖仁皇帝耕織圗扵河北藝嘉榖樹條桑井陌蠺房恍如
　　　圗繪
　皇上教養之恩
　聖代恬熈之象舉此可見以視豳風七月殆有加焉
　　　慧因寺向為舍利禪院恭逢
　車駕臨幸
　賜今名旁有小園叢桂古松境絶清逈中有悟香亭寺
　　　鐘初動梵唱同聲時得静中之趣西為曲廊水榭
　　　低貼水際北折為㕔顔曰綠楊城郭右為芍園多
　　　異種小築數椽亦饒秀野静閒之勝乾隆辛未
　御題額曰慧因寺丁丑
御書額曰慈縁勝果
　　卷石洞天在城河北岸疊石為山玲瓏窈窕巖壑
　　天然其旁為宛委山房契秋閣
　　堞雲春暖在北門外城隅臨水為園屋宇參差竹
　　樹蓊鬰大有濠濮間想
　　倚虹園本元崔伯亨園址為虹橋修禊之所傍城
　　西濠三面臨河有領芳軒餞春館諸勝乾隆壬午
御書園額曰倚虹聫曰栁拖弱縷學垂手梅展芳姿初
　　試嚬又聫曰明月松間照清泉石上流乙酉
御書樓額曰致佳聫曰花木正佳二月景人家疑近武
　　陵溪甲辰
御書亭額曰潤竹聫曰鈞陶錦繡化工暢松竹笙簧仙
　　籟諧
　　西園曲水在城河西北水自北而東折若半壁然
　　依水曲折以置亭館有新月樓觴詠樓拂栁亭
　　春臺祝
夀在保障河西岸為兩淮人士獻
夀呼嵩之所其左為曲樓數十楹與篠園相属
　　篠園花瑞在熈春臺左園廣數十畝徧栽芍藥其
　　種有並頭三蕚者尤為罕覯因作瑞芍亭以紀盛
　　云
　　平流湧瀑在熈春臺右有竹亭水由亭下過石橋
　　入保障河又有鏡泉樓含珠堂亦于登眺為宜
　　水竹居
皇上臨幸賜名也山石壁立屈曲若展畫屏中有花潭
　　竹嶼又玉蘭數十本環繞精舎花時清輝照人如
　　在瑶林瓊樹間循廊而西巨石臨水上鐫石壁流
　　淙四字水由石罅落池中懸流㶁㶁冬夏不竭其
　　間為堂為樓為亭為花塢曲折交互最後萬竿浄
　　綠一鏡拖藍水竹幽竒于斯為最乾隆乙酉
御書額曰水竹居又書軒額曰静照聫曰水色清依榻
　　竹聲涼入牕
　　髙詠樓在蜀岡朝旭之左舊傳宋蘇軾題西江月
　　詞于此乾隆壬午
御書額曰髙詠樓聫曰山堂返棹閒留憩畫閣開牕納
　　景光甲辰
御書堂額曰清韻聫曰水月清懐同迥照神仙翰墨有
　　餘芬
　　蜀岡朝旭在髙詠樓之右其地近連蜀岡初日照
　　萬松間如浮金疊翠所謂西山朝來致有爽氣者
　　也有來春堂曠如亭初日軒皆登眺之所
　　春流畫舫在蜀岡朝旭之北臨水為屋四壁垂簾
　　波紋蕩漾
　　錦泉花嶼在保障河東岸南接水竹居北連功徳
　　山入門而左為錦雲軒牡丹開時爛若疊錦西有
　　微波館泉出澗中泠泠不竭
　　功徳山山有觀音寺亦名觀音山在蜀岡最髙處
　　天花佛火僧戒梵音儼在靈鷲峯頭也上有小池
　　　畜文魚數百頭臨池為屋以邀
　睿覽乾隆乙酉
　御書額曰天池聫曰淥水入澄照青山猶古姿
　　　山亭野眺在功徳山之半前為南樓可以眺逺山
　　　後臨池為屋顔曰芰荷深處
　　　平山堂在法浄寺之右宋郡守歐陽修建以南徐
　　　諸山環拱望與檻平故名其時梅堯臣王安石蘓
　　　軾秦觀諸人皆有唱和之什堂之前為行春臺初
　　　建扵宋守刁約堂之西曰第五泉復顯扵明僧滄
　　　溟其餘樓閣池臺頗饒勝賞恭䝉
列聖留題
天文舄奕
　皇上復疊頒
　奎藻寵錫逾常賢守名山何幸七百餘年以後邀此
　殊榮乾隆丁丑
　御書聫曰詩意豈因今古異山光長在有無中甲辰
御書額曰天然三友又聨曰對時真愜農桑慶寜道非
　　關視聴娱
　　法浄寺古棲靈寺又稱大明寺寺枕蜀岡舊有浮
　　圗九級見于大觀圗經唐劉長卿髙適諸人俱有
　　詩乾隆乙酉
車駕重幸
賜名法浄寺
御書聫曰竹裏尋幽径梅間卜野居
　　萬松疊翠園與蜀岡相對萬松森立滴露飄花近
　　落衣袖
　　小香雪在蜀岡平衍處東接萬松亭由法浄寺東
　　樓石磴而下北過小橋穿竹径復折而東數十步
　　古梅繞屋疎影寒花洵為清涼香界乾隆乙酉
御書額曰小香雪
　　康山在揚州府新城西南隅明正徳中武功康修
　　撰海寓居于此山搆草堂于上其東為觀山臺遥
　　望郭外風帆來往隔江山色青翠如畫乾隆庚子
御書額曰康山草堂聫曰時花二月之中遇古樹千年
　　以上論甲辰
御書樓額曰對山聫曰籠庭水樹宜涼影匝砌烟花帶
　　露􁌚
　　九峯園園故多佳石大者逾丈小亦及尋如仰如
　　俯如拱如揖如鰲背如駝峯如蛟舞螭盤如獅蹲
　　象踏千形萬態不可端倪石間羅植卉木又築臨
　　池小榭以擬右軍墨池南為風漪閣可供眺望乾
　　隆壬午
御書額曰九峯園聫曰雨後蘭芽猶帶潤風前梅朶始
　　敷榮又聫曰名園依緑水野竹上青霄乙酉
御書聫曰縦目軒忩饒野趣遣懐梅栁入詩情甲辰
御書額曰澄空宇聫曰紅梅翠竹天然繪妙理清機不
　　盡吟
　　髙旻寺在城南十五里之茱茰灣其水北承淮流
　　　西逹儀徴南通𤓰步故亦名三㲼河寺踞其上有
　　　塔曰天中琳宇嵯峨遥臨俯瞰洵江皋攬勝之地
聖祖仁皇帝南巡于此敬建
　　行宫
　皇上省方重葺其舊以備
　臨幸乾隆辛未
　御書寺額曰江月澂觀聫曰潮湧廣陵磬聲飛逺梵樹
　　　連䢴水鈴語出中天
　御書殿額曰䢴江勝地曰江表春暉聫曰衆水迴環蜀
　　　岡秀大江遥應廣陵濤又聫曰碧漢雲間晴階分
　　　塔影青郊雨足春陌起田歌丁丑
　御書行宫佛堂聫曰法雲迥䕃蓮華塔慈照長輝貝葉
　　　經又聨曰塔鈴便是廣長舌香篆還成妙鬟雲又
　　　寺旁
　　關帝廟額曰氣塞宇宙壬午
　御書齋額曰罨畫牕乙酉
御書聫曰綠野農懽在青山畫意堆庚子
御書堂額曰得間聫曰清風明月取無盡山峙水流用
　　不窮甲辰
御書堂額曰承煦聫曰宇宙以來此山色冲融之際蕩
　　烟光
　　錦春園在揚州府城南三十里距由閘關二里舊
　　有大觀樓後成小築門臨水次丹堊相鮮其中傑
　　閣修廊松泉蘿磴頗足幽勝四圍羅植花木每遇
　　風日晴美爛若舒錦乾隆辛未
御書額曰錦春園丁丑
御書額曰竹浄松蕤甲辰
御書聫曰鏡水雲岑標道趣䡖荑嫩蘤繢春光又聫曰
　　鏡裡林花舒艷裔雲邉樓閣隐神仙
　
　
欽定南巡盛典卷八十四
　欽定四庫全書
　欽定南廵盛典巻八十五
　　　名勝(江南鎮江常州蘓州/)
　　　金山在鎮江府西北七里大江中唐裴頭陀於此
　　　䦕山得金故名一名浮玉山隨山搆屋金碧交輝
　　　與江光相激射有泉曰中泠陸羽品為天下第一
　　　山之東有日照岩東麓有善才石一名鶻峯西有
　　　石􁆈山其頂則金鰲妙髙諸峯在焉浮圖冠其上
　　　屹立梯霄洪濤四繞宋汪藻所云攬数州之秀於
　　　俯仰之間者也
　　　江天寺在金山上寺剙於晉代本名澤心寺宋改
　　　龍游寺蘓軾以玉帯施元長老今玉帯橋其遺迹
　　　也
聖祖仁皇帝南廵
賜額江天寺乾隆辛未嵗恭建
　　行宫於寺之右
　皇上六舉省方之典渡江而南疊經
　駐蹕堂曰靜瀾齋名鏡治皆
　親灑宸翰懸之梁􁍃又建閣尊蔵
聖祖欽定古今圖書集成全帙及四庫全書全部大江南
　　　北望之如蓬莱瀛島焉辛未
　御書寺額曰寳帯名藍曰寒香古韻曰天際杯浮曰龍
　　　藏香嚴曰缽龍珠洞曰潮音蓮界聫曰潮湧西津
　　　不斷天風傳塔語山蟠北固遥分晴籟散爐烟又
　　　聫曰海嶼雲濤天共逺梵宫香靄日長新又聫曰
　　　甘露常流功徳海香雲遥映普陀山又聫曰岫湧
　　　白雲飄晻靄林䦕翠柏繞清凉
　御書行宫額曰紫金浮玉曰春煙海曙又樓額曰逺帆
　　　曰壮觀曰更上一層楼聫曰氣接鴻濛中流䦕逺
　　　勢山浮杳靄一柱倚髙空又聫曰日湧輪髙海門
　　　近雲來氣接巫峡長丁丑
　御書寺額曰靈區仙蹟又樓額曰觀濤壬午
御書行宫聫曰瓷椀竹罏皆恰當新題舊什各分明又
　　聫曰詩句全從畫間得雲山常在鏡中留又聫曰
　　三春麗俯雲巒上太古清流水鏡中又聫曰到海
　　春潮漲新碧渡江煙樹織遥青又聫曰江澄萬頃
　　淨如練峯峙一卷髙入雲又聫曰泉冷石為瘦峯
　　髙樹與遥乙酉
御書寺額曰風恬浪靜庚子
御書
　江神殿額曰徳佑安瀾聫曰靈源派滙襟三逺澄練
　　功符得一寧
御書佛殿聫曰法界靜恭清凈相香臺普現妙明心又
　　聫曰真如不動超觀察念力常圓普吉祥又聫曰
　　潮音普徧華嚴海慈竹常霏妙鬘雲
御書行宫額曰江山永秀又
賜閣額曰文宗又額曰妙髙臺又堂額曰太古甲辰
御書行宫聫曰喜有清音相問荅絶無塵意與周旋又
　　聫曰煙霞表裏因心靜天水空明觸目新
　　焦山在鎮江府東北九里大江中以漢焦先隐此
　　故名與金山對峙上有焦仙嶺三詔洞以先嘗三
　　詔不起也曰塢曰灣曰棧道諸竒勝不能殚述寺
　　中古鼎篆銘莫能盡識傳為周時器浮圖二樓閣
　　亭臺之屬三十有四其最著者曰寳墨亭貯王奐
　　之集暨右軍書陀羅尼經幢也山麓有瘞鶴銘以
　　摹􁣟甚難康熈年間舁置山上乾隆丁丑嵗恭䝉
皇上親灑
宸翰一通摩勒上石龍翔鳳翥藻耀萬古非特山靈邀
寵即寳界諸天亦應和南以効梵祝矣辛未
御書寺額曰海門鷲嶺曰江界慧燈殿額曰松寥竹塢
　　楼額曰鏡江並
賜漢隐士焦先匾曰山髙水長又
御書聫曰領要得江山鼎伏恰依仙隐處觀空参水月
　　錫飛還傍鶴銘邊又聫曰山削雙清玉塢潜光髙
　　士卧潮來一碧金瀾對峙化人居壬午
御書額曰竹楼又堂額曰清寄聫曰雲容水態不相厭
　　畫意詩情分與投又聫曰四面波光動襟䄂三山
　　烟靄䕶壺洲又聫曰到來俯視原無地攀陟遥吟
　　恰有楼又聫曰一泓水鏡呈當面滿魄氷輪映舉
　　頭又聫曰山色江聲恭一合花香月影證三摩又
　　聫曰净業江澄鏡圓光月印珠乙酉
御書堂額曰曠觀曰髙軼羣倫聫曰春秋風月因心㑹
　　上下水天與目謀又聫曰波含静渚心同澈雲住
　　髙峯態自靈又聫曰岷水溯䧺圖神依西蜀焦峯
　　冠靈宇目俯東吴又聫曰山水足清音賞尋物表
　　雲烟供静寄妙契天倪甲辰
御書聫曰屏山鏡水皆真縡蘿月松風合静觀
　　錢家港在鎮江府西門外可逹大江適當金山之
　　麓横峯側嶺蒼翠時呈細浪長波瀠洄如帯乾隆
　　庚辰嵗大吏於其處恭建
　行宫以備
御舟渡江
駐蹕之地甲辰
南廵
迴鑾遂䝉
翠華臨憇焉
　　甘露寺在鎮江府北固山山三面臨江巖壑陡絶
　　梁武帝登楼延望改曰北顧寺為吳孫皓建以改
　　元甘露遂以命名舊在山下宋祥符間移建吴琚
　　榜曰天下第一江山上有巨石状如羊傳為諸葛
　　亮與孫權坐謀破曺處勝蹟則多景楼鳯凰池天
　　津泉秋月潭為最寺後有鐡柱峯下為觀音洞郡
　　城之後屏也乾隆辛未
御書額曰南徐净域聫曰地窄天寛江山雄楚越漚浮
　　浪卷棟宇自孫吴
　　艤舟亭在常州府東門外宋蘓軾常繫舟於此後
　　人因以名亭地多古木土阜蜿蜒雜植花竹為
御舟經行之地恭搆数椽以備
臨幸亭右岡巒洞壑起伏綿亘下有蘓軾洗硯池形如
　　半圭水檻風廊淥波半畆亦覺天光雲影共徘徊
　　也乾隆丁丑
御書額曰玉局風流
　　惠山在無錫縣錫山之西舊名西神山僧慧照居
　　之故又名慧山山有九隴蜿蜒如龍故亦名九龍
　　山有泉岀石間陸羽品為第二甃以石方圓各一
　　建亭覆之前有堂三楹曰漪瀾為宋令蘓舜欽建
　　自亭右折而西上曰若氷洞其左則惠山寺也寺
　　有金蓮池亦曰涴沼泉流瀦焉寺左桃花塢下為
　　聼松菴明僧性海即繡嶺亭故址為之舊藏王紱
　　諸人竹罏圖四卷屢逢
臨幸題詠留貯山寺後因收弆弗慎致燬於火乾隆庚
　　子嵗
　皇上五廵江南以名流韻事未可闕如親灑
　宸翰補繪竹罏第一圖
　天章炳煥超軼前人竝
　命
　　皇六子及諸臣工續成二三四圖各為一卷
　賜付聼松菴尊藏自是圗畫昭於雲漢竹罏寳若鼎彛
　　　勝地名泉遂得流傳不朽矣辛未
　御書額曰法乳流慈聫曰九隴雲連吉光䦕佛相二泉
　　　玉瀉禅味得真如丁丑
　御書額曰漪瀾堂又額曰竹爐山房
　　　寄暢園在惠山之左初本僧寮曰南隐又曰漚寓
　　　明正徳中尚書秦金得之闢為園名鳯谷行窩子
　　　孫次第増葺易名寄暢環以清流䕃以嘉木遂成
　　　勝地康熈年間
聖祖御賜詩章諭徳行秦松齡敬顔其堂曰
宸翰又曰卧雲曰嘉樹閣曰天香曰凌虚一峯卓立其中
　　　乾隆丁丑仰䝉
　睿賞
　賜名曰介如拳石之㣲並邀
　榮遇遭逢之幸盖不偶云又
　御書額曰玉戞金摐聫曰清泉白石自仙境玉竹氷梅
　　　總化工乙酉
　御書額曰竹净梅芬
　　　蘓州府與江寧並為省㑹其地山澤藏育土風清
　　　嘉誦唐白居易八門六十坊句闤闠至今稱盛焉
　　　府治舊有織造官廨
聖祖仁皇帝南廵即其址改建
行宫中有凝懐堂
御書賜額也乾隆庚午嵗
　皇上下詔省方稍加修葺以備
　臨幸自是疊邀
　法駕東南喁喁望
　幸已歴有年所恭逢法
祖時廵
　鴻㤙大沛民間歡迎瞻就巷舞衢歌盖閲時而彌盛云
　　　辛未
　御書額曰擷芳攬秀丁丑
　御書額曰吴苑清輝聨曰軒忩自納雲霞氣書卷常含
　　　草木馨又聨曰歌誦春聲喧井里林巒曉色入樓
　　　臺又聫曰南國鶯花多勝賞吴中山水稱清吟又
　　　聫曰氣清松竹有餘韵雨足湖山是處佳壬午
　御書佛堂額曰福徳相聨曰圓覺光常垂妙鬘吉祥境
　　　本徹優曇又
　御書神堂額曰篤純佑聫曰居處式慿資拱衛馨香儼
　　　在契神明又
　御書行宫堂額曰南國熙春聫曰閶臨詄蕩通民隐里
　　　撫殷豐騐物華又聫曰牕意包含畫天容醖醸春
　　　又聫曰寧惟容膝務敬念治民方乙酉
御書聨曰居中攬外襟懐暢擊轂摩肩職殖殷庚子
御書額曰研經聫曰滿忩松石無非古一屋雲烟總是
　　清又聫曰墨沼雲濃凝絮雨筠簾風細引松簧又
　　聫曰湛華饒水木挹韻在琴書又聫曰樂意觀生
　　物遐心寄太初又聫曰四壁圖書鑑今古一庭花
　　木念農桑又聨曰樹色碧無礙山光靜有餘又聫
　　曰展圖恰對景清候得句多於神謐餘又聫曰軒
　　忩惟静寄書史供清拈又聫曰堪㑹智仁趣都包
　　今古詮又聫曰春秋足風月飛躍有鳶魚甲辰
御書堂額曰玊蘭
　　滄浪亭在郡學之東積水瀰漫小山曲折相傳為
　　錢元璙池館宋蘓舜欽得之作亭曰滄浪歐陽修
　　有清風明月本無價之句其名遂著尋屬章惇後
　　歸韓世忠愈擴其址元明間廢為僧舎嘉靖時知
　　府胡纘宗重建韓祠釋文瑩復於其旁建滄浪亭
　本朝宋犖撫呉搜訪遺蹟構亭於山巔得文徴明隸
　　書滄浪亭三字掲諸楣
　　獅子林在城東北隅中多怪石状如狻猊故名元
　　至正二年天如禅師之門人結屋以居其師有峯
　　有池有橋有亭有松有竹僧寮賔館無不具備勅
　　賜寺額曰菩提後為勢家所佔倪瓚曽作圖貎之
　　真蹟傳入
　内府
聖人按圖臨幸寵以
天章一曲林亭遂與南國名山爭勝乾隆辛未
御書額曰鏡智圓照壬午
御書額曰畫禅寺乙酉
御書額曰真趣
　　虎邱在蘓州府西北九里晉司徒王珣别墅後捨
　　為寺兩崖劈分劍池在焉石泉清泠不可測相傳
　　為闔閭試劍處前為千人石晉異僧竺道生講經
　　於此有説法臺可中亭㸃頭石諸蹟山後浮圖髙
　　切雲漢清逺道士題詩云白雲蓊欲歸青松忽消
　　半顔真卿愛之刻諸崖上乾隆辛未
御書寺額曰須彌春滿又堂額曰春臯麗矚曰海湧嵐
　　浮曰吴天蓬閬聫曰雁塔影標霄漢表鯨鐘聲度
　　石泉間又聨曰喬柯嘉䕃盤陀石曲澗清音觱沸
　　泉又聫曰風聲滿逕竹鏗爾春氣入林花翳如又
　　聫曰翠竹蒼松全夀相清泉白石養天和壬午
御書千頃雲額曰靜觀齋
　　靈巖山在蘓州府西三十里一名石鼓山又名硯
　　山吴王置館娃宫於此今靈巖寺其址也内有響
　　屧廊琴臺吴王井諸遺蹟頂有月池硯池玩華池
　　雖旱不竭西南石壁峭㧞者為佛日巖欣然如立
　　弛然如臥者為夀星石醉僧石又有松嘯迎暉二
　　亭並據勝地宋范大成謂下瞰太湖洞庭兩山滴
　　翠叢碧在琉璃世界中洵竒境也
　　靈巖寺靈巖山之陽相傳晉太尉陸抗捨宅置寺
　　　名曰秀峯南宋時為韓世忠功徳寺改名崇報禅
　　　院明洪武中賜額靈巖寺林巒囘抱實據一山之
　　　勝
聖祖仁皇帝南廵
駐蹕於此
　皇上法
祖省方吴中大吏於寺旁營搆
　　行宫松棟雲軒不尚粉飾其髙處為臨湖榭俯視具
　　　區三萬六千頃如在几席間也乾隆辛未
　御書寺額曰吴范香林聫曰雲去雲來池邊留塔影烟
　　　凝烟泮林外泛湖光
　御書行宫額曰晴湖逺碧曰雲峯罨翠又額曰靈巖聫
　　　曰空際兩山青玉削望中一界白銀鋪丁丑
　御書佛龕屏聫曰金輪彩映牟尼浄寳塔光含舍利圎
　御書行宫額曰臨湖榭曰隨安室聫曰三春烟景染新
　　　藻萬頃湖光開逺襟壬午
御書行宫聨曰毎因物表延遥寄似與天遊得靜陶又
　　聫曰座挹山光将水態牕延秋月與春風又聫曰
　　蜃忩縱望湖天濶鈿几披吟花栁妍又聫曰雲容
　　水態不相厭畫意詩情分與投又聫曰巖依古髻
　　山常在湖滿祥輪鏡本圓乙酉
御書行宫聫曰氣接鴻濛䦕逺勢峯連青靄入髙空又
　　聫曰雲霞流麗東西暎天水空明上下鮮又聫曰
　　逰目樂山水甄心悟筦倪庚子
御書行宫聫曰臨虚標秀琴書潤因迥為髙坐卧便又
　　聫曰雲端曠奥軒疑畫杪髙低圃是懸又聫曰波
　　涵阿耨資功徳雲䕶須彌現吉祥又聫曰鳶飛魚
　　躍同澄澈雲影天光會渺茫又聫曰流水今日明
　　月前身甲辰
御書行宫聫曰太湖萬頃碧予意一般澄
　　寒山别墅在支硎山西明趙宦光隐此築小宛堂
　　以居後為僧舍庭前老梅相傳宧光手植芙蓉泉
　　出其旁西臨清淺池通千尺雪名飛魚峡東南為
　　空谷竒石横亘上跨小石如環名馳烟驛皆篆書
　　刻石宧光舊跡也乾隆丁丑
御書額曰寒山别墅曰眺聼清機又額曰對瀑曰空谷
　　曰琳瑯叢曰芙蓉泉又楼額曰清暉曰緑雲又堂
　　額曰澄懐聨曰石擁雲根涵秀潤泉淙玉韻得清
　　真又聫曰脩竹弄風金瑣碎飛泉激石玉琮琤又
　　聫曰隨歩山泉引清聼悦懐烟樹入幽吟壬午
御書額曰馳烟驛庚子
御書聨曰暗琴淙乳竇明鏡漾雲根又聫曰誰洗筝琶
　　耳獨怡雲水情
　　千尺雪在寒山石壁峭立明趙宧光鑿山引泉縁
　　石壁而下飛瀑如雪不减匡廬山半有屋曰雲中
　　廬又有弹冠室驚虹渡皆宦光舊址再上為法螺
　　寺乾隆辛未
御書額曰玉峡飛流又閣額曰聼雪聫曰幽室数楹聊
　　不俗清機片晌恰宜閒
　　法螺寺在寒山山逕盤紆從修篁中百折而上勢
　　如旋螺故名徑旁澗水瀠洄石梁跨之名津梁渡
　　寺中精舍数椽四山拱翠庭前樹石位置天成翛
　　然有出塵之致乾隆辛未
御書額曰妙雲頂相聫曰一徑盤雲瞻寳髻萬山飛翠
　　拱螺峯
　　支硎山在蘓州府西二十五里晉沙門支遁嘗憩
　　遊於此山多平石如硎故名今石室寒泉放鶴亭
　　皆遁遺跡南有三巨石屹立如門下有觀音寺故
　　亦名觀音山巖石清幽烟霞映發劉長卿詩所云
　　林巒非一状水石有餘態者是也乾隆辛未
御書額曰道風神駿又軒額曰暖翠春泉聫曰峯含畫
　　意如懸軸澗有琴音不藉桐丁丑
御書聫曰華海慧舟聲聞昭善應蓮臺香界願力普慈
　　縁
　　華山在蘓州府西三十里相傳晋太康間生千葉
　　石蓮花故名上有石屋二間四壁皆鑿浮屠像又
　　有龜巢石虎跑泉蒼玉洞洗心泉秀屏鳥道諸勝
　　南為華山寺長松夾逕最為幽絶連接三嶺曰湼
　　槃曰雞窠曰賀九過湼槃即支硎之南峯矣乾隆
　　辛未
御書寺額曰蓮界雲岑又軒額曰清池空碧聨曰秀挺
　　蓮峯觀空悟華藏清延松逕聼法演潮音又聫曰
　　山色雨晴無定畫泉聲髙下不停絃
　　鄧尉山在蘓州府西南七十里相傳漢有鄧尉隐
　　此亦名光福山以地為光福里也山勢綿亘岡巒
　　起伏西有銅井銅青㸃㸃浮水上又一小山曰銅
　　坑左岡曰米堆明顧天叙闢五雲洞相近一峯曰
　　西磧磧之左曰弹山瀕湖有閣曰七十二峯西南
　　六里曰元墓傳為東晉刺史郁㤗元塟處丹崖飛
　　檻儼若畫屏東望太湖洞庭漁洋掩映几席為東
　　南名勝之最乾隆辛未
御書寺額曰梵天香海又堂額曰衆香國裏曰千林烟
　　月聫曰萬頃湖光分來功徳水千重花影勝入梅
　　檀林又聫曰春入湖山韶且秀雪凝楼觀净無埃
　　香雪海即吾家山鄧尉之支峯也居人以種梅為
　　業滿嶺梅花望之如雪香亘数十里前撫臣宋犖
　　鐫香雪海三字於石西北石梁為虎山槗又有司
　　徒廟或云漢髙宻侯鄧禹祠在青芝山北古栢雄
　　竒蟠鬰葢千餘年物北有龜山光福塔在焉乾隆
　　壬午
御書聫曰疎影横斜水清淺暗香浮動月黄昏
　　髙義園在蘓州府西天平山中有卓筆飛來卧龍
　　諸峯山頂平正曰望湖臺面湖圓石曰照湖鏡山
　　半有雲泉一線泉又有古松虬龍偃葢数百年物
　　也南址為白雲寺宋范仲淹祖墓在焉旁即范氏
　　義荘後闢為園乾隆十六年
賜名髙義其後羣石林立所謂萬笏林也名臣勝地曠
　　代沾
榮遂為千古林巒増色
　　穹窿山在蘇州府西南六十里相傳赤松子採赤
　　石脂於此吴都賦云赤須蝉蜕而附麗葢指此其
　　頂方廣可百畆有赤松子煉丹䑓昇仙䑓遺蹟名
　　泉三而法雨下注可以溉田東嶺下有盤石相傳
　　為朱買臣讀書䑓梁天監中建穹窿寺明改為拈
　　花寺乾隆丁丑
御書
　玉皇殿額曰穹宇清都又
御書聫曰百尺聳丹梯欝羅最上羣峰環紫葢顥氣常
　　清壬午
御書聫曰太湖萬頃在襟䄂穹窿億丈凌星辰
　　石湖在蘓州府西南十八里太湖之支流也相傳
　　范蠡泛五湖始此宋范成大因越來溪故址為亭
　　榭孝宗書石湖二字賜之中有千岩觀天鏡閣玉
　　雪坡盟鷗亭諸蹟又有巨石鑱大士像因名石佛
　　寺寺外長橋臥波風帆沙鳥出沒空濛間茶磨諸
　　山映帯如畫恭遇
時廵臨覧上惬
宸襟真酈道元所謂仁知之性共山水效深者矣乾隆
　　壬午
御書額曰石湖
　　治平寺在上方山下臨石湖之北梁天監中建亦
　　名楞伽寺宋治平元年改今名旁有巨井深不可
　　測嘉靖元年作石湖草堂文徴明題額前縈修竹
　　後帯清泉水石烟雲並擅湖山之勝乾隆壬午
御書額曰水觀澄因聫曰户外一峯秀堦前衆壑深又
　　聫曰峯頂香雲凝妙鬘湖心寳月印摩尼
　　上方山距石佛寺二里許一名楞伽山勢綿亘浮
　　圖冠其巔北望吴王郊䑓東□茶磨石湖烟波掩
　　映綿渺無極東即治平寺也明王寵詩雅足誌其
　　勝槩乾隆丁丑
御書佛殿額曰水精法界又
　觀音殿額曰香雲應現聫曰風吹貝梵聲聞寂月照
　　優曇色相空又
　闗帝殿額曰神佛賢豪聫曰丹心自比午日炯浩氣
　　常存寰宇周庚子
御書楞伽寺聫曰峯姿濯翠入澄照鏡影含虗惬曠懐
　
　
　
　
　
　
　
欽定南巡盛典卷八十五
欽定四庫全書
欽定南巡盛典卷八十六
　　名勝(浙江嘉興杭州/)
　　烟雨樓在嘉興府城東南滮湖中吳越錢氏建澂
　　湖如鏡萬瓦鱗次雉蝶周遭晨煙暮雨杳靄空濛
　　漁唱菱歌與欵乃聲相間洵晴雨皆宜之境乾隆
　　壬午
御書聨曰船泛春波天上坐樓稱烟雨霽中來
　　安瀾園在海寜州拱辰門内初名隅園前大學士
　　陳元龍之别業也鏡水淪漣樓臺掩映竒峯怪石
　　秀削玲瓏古木修篁蒼翠蓊鬰乾隆壬午
御書額曰安瀾園曰水竹延清聫曰妙香文室花飛雨
　　寳相圓光月印川乙酉
御書聫曰筠含籟戞金石韻花湛露霏錦繡香庚子
御書額曰筠香館聫曰成隂喬樹天然爽過雨閑花自
　　在香甲辰
御書聨曰翁之樂者山林也客亦知夫水月乎
　　鎮海塔院在海寜州春熈門外下臨海塘建自明
　　季舊名占鰲塔髙一百五十尺廣周九十六尺左
　　有平臺覆以巍榭拾級凭欄滄溟在目毎逢朝潮
　　晚汐雪浪排空洵為鉅觀
　　尖山在海寜州城東南四十六里突出海岸正當
　　潮汐之衝凡石壩柴塘竹簍坦水各工防禦要處
　　俱在尖山以西
皇上情殷保赤靡逺不届自壬午以迄甲辰
翠華幸浙必先登臨審察江海全局籌辦石塘俾瀕海
　　黎庶永措袵席之安古稱神禹盡力溝洫何足専
　　美於前哉壬午
御書
　觀音殿額曰補陀應現聫曰耳觀海潮音非彼非此
　　心源甘露品大慈大悲又
御書
　　潮神廟額曰恬波孚信聫曰池通潮汐安江裔川障
　　　東南䕶海門乙酉
　御書觀海閣額曰海濶天空聫曰臺臨上下空無際舟
　　　織往來波不興
　　　杭州府為全浙省㑹南跨吴山北兠武林左帶長
　　　江右臨湖曲山川秀麗井邑浩穰斯范仲淹所為
　　　東南巨屛者也康熙二十八年
聖祖仁皇帝南巡即府治太平坊織造官廨恭建
行宫我
　皇上法
祖勤民
　六巡浙省大吏重修恭駐
　清蹕
　奎章焕彩雲物舒妍松棟雲楣直與浙水吴山水光奕
　　　􁨡乾隆辛未
　御書額曰觀風浙水曰雅宜清致又額曰熈春仙館曰
　　明秀澄觀聫曰煙火萬家添勝概江山千里引遥
　　情又聫曰臨憩名區欣富庶咨諏善俗識游歌乙
　　酉
御書額曰琅玕瀟照又額曰韻玉館聫曰梅香聞不厭
　　竹静望偏深庚子
御書聫曰寕誇池館消閒暇雅意詩書悦性靈又聫曰
　　泉石燒天趣琴書養性和又聫曰謀目惟芳潤因
　　心得静陪又聫曰心田净洗全如水臭觀清芬豈
　　必蓮又聫曰圗畫竒叅忩户裡筑琴响逓榻床邉
　　又聫曰誰云城市無三島即聼松篁有八瑯甲辰
御書聫曰對時真惬農桑慶寕道非闗聴視娱又聫曰
　　雲白松青山自静花香鳥語物皆怡又聫曰問景
　　詎寕欣若繢甄心益覺慎惟㡬
　　宗陽宫在杭城新宫橋東即南宋徳夀宫遺址宋
　　時亭榭多規仿靈鷲諸勝今尚存石丈許玲瓏娟
　　秀與飛來峯相似孝宗有題徳夀宫飛來峯詩即
　　　指此石也咸淳中改為道院曰宗陽宫雍正九年
　　　重修規制宏敞為杭城道院之最
　　　觀梅古社在宗陽宫東即徳夀宫别圃明時為南
　　　闗𣙜使公廨建社祠曰觀梅社舊有苔梅芙蓉石
　　　相傳為藍瑛畫橅鐫於碑乾隆乙酉嵗
　皇上親臨審視始知梅為孫杕所畫而瑛惟畫石
　御製詩并記以正其訛又
　灑翰橅梅石恭勒碑亭甲辰
　御書聫曰名蹟補孫藍還斯舊觀清風况梅石寓以新
　　　題
　　　吳山大觀在紫陽山巔崇䑓秀峙左江右湖近在
　　　几席而環城三十里煙火萬家與山光雲影相為
　　　映射洵一郡之大觀也
聖祖仁皇帝臨幸
御製詩章
　皇上御製吴山大觀歌又恭依
皇祖詩韻俱勒石山上
　　　西湖即古明聖湖以在郡西故名西湖湖分裏外
　　　其間一嶼聳立旁無聫附是為孤山聖因寺在其南
聖祖仁皇帝省方南服屢經
駐蹕於此迨
　皇上翠華臨幸全浙臣民就寺址中界為二恭建
　　行宫有
　御題八景曰四照亭曰竹凉處曰綠雲逕曰瞰碧樓曰
　　　貯月泉曰鷲香庭曰領要閣曰玉蘭館
　萬㡬之暇即景題詠山色湖光倍增明秀矣辛未
　御書寺額曰超諸有境聫曰長見日華臨寳掌依然帝
　　　釋駐香臺
　御書行宫齋額曰明湖福地曰月波雲岫曰繡壁空青
　　　聫曰雲嵐静對自髙秀城郭逺映餘青蒼壬午
　御書行宫額曰鏡治澄懐聫曰曰逰曰豫所無逸樂水
　　　樂山亦静機乙酉
　御書寺額曰慈雲徧䕃聫曰嶼雲連竺境湖月澄潮音
　　　又聨曰林端浥甘露峯際現青蓮
　御書行宫聨曰表裡湖山含動静虚明今古印羲娥又
　　　聫曰霽見山容凝翠黛風披水面皺氷紈庚子
　御書行宫聨曰峯姿濯翠入澄照鏡影含虚愜曠懐甲
　　　辰
　御書閣額曰文瀾曰敷文觀海又額曰月䑓曰趣亭又
　　行宫聫曰常含古往今来月不異雲容水色天又聫
　　　曰春色芳菲入圗畫化機活潑悟魚鳶又聨曰好
　　　是足山兼足水自然宜畫也宜詩又聫曰境是天
　　　然贏圗畫理含理要入精㣲又聫曰鏡水雲岑標
　　　道趣䡖荑嫩蘤繢春光又聫曰湖光檐上下山色
　　　鏡沉浮
　　　平湖秋月在孤山路口宋時有水仙王廟在蘇堤
　　　三橋之南明季移建於此曰望湖亭
聖祖仁皇帝巡幸西湖
御書平湖秋月匾額建亭其地前為石䑓三面臨水旁構
　　　水軒蝉聫金碧當清秋氣爽水痕初収皓魄中天
　　　玻璃澄澈恍若瓊樓玉宇弹指應現也
　　　三潭印月在湖心亭南三塔鼎立相傳湖中有三
　　　潭深不可測故建浮屠以鎮之塔影如瓶浮漾水
　　　中月光映潭影分為三繞潭作埂為放生池内置
　　　髙軒傑閣度平橋三折而入空明窅映儼然湖中
　　　之湖
聖祖仁皇帝御書三潭印月匾額並建碑亭扵池北
　　　雷峯西照在浄慈寺北峯自九曜山來逶迤起伏
　　　為南屛支脈相傳郡人雷就居此故名雷峰吴越
　　　時建塔峯頂所謂黄妃塔也林逋詩云夕照前村
　　　見故十景有雷峯夕照之目
聖祖仁皇帝御書易夕照為西照毎當日輪西映亭䑓金
　　　碧與山光互耀如寳鑑初開火珠半墜雖赤城霞不
　　　是過也
　　　桞浪聞鶯在湧金門外即宋時豊豫門也沿堤植
　　　桞地名桞洲上有桞浪橋
聖祖仁皇帝臨幸
御書桞浪聞鶯匾額並建亭構舫平臨湖曲架石梁扵堤
　　　上桞絲踠地輕風揺颺如翠浪翻空春時黄鳥睍
　　　睆其間流連傾聼與畫舫笙歌相應荅也䨇峰挿
　　　雲在行春槗湖上層巒叠嶂蜿蜒蟠結列峙爭雄
　　　而南北两峯特為秀出毎當雲氣蓊鬱時露䨇尖
　　　故有两峯挿雲之稱
聖祖仁皇帝御筆題額易两峯為䨇峰構亭於行春槗側
　　　春秋佳日慿欄四眺儼如天門䨇闕㧞地撑霄五
　　　色絪緼隨風舒卷益徴太平雲物之瑞應云
　　　斷橋殘雪出錢塘門循湖行入白沙堤第一槗曰
　　　斷橋亦曰叚家槗界於前後两湖之間水光㶑灔
　　　橋影倒浸如彩虹明鏡
聖祖仁皇帝御書斷槗殘雪匾額建亭橋上毎當六出飛
　　　霙葛嶺東西悉瓊林瑶樹晶瑩朗澈不啻玉山上
　　　行迨至條風將届春雪初消遥巖近岫餘光尚積
　　　洵為百榖兆豐之慶矣
　　　蘇堤春曉宋元和間蘇軾以學士出知杭州築堤
　　　湖上自南山至北山夾道植桞嗣守林希榜曰蘇
　　　公堤康熈三十八年
聖祖仁皇帝臨幸
御書蘇堤春曉為西湖十景之首並構曙霞亭於左榱
　　　桷凌雲簷牙浸水春時晨光初起宿霧未散雜花
　　　生樹飛英蘸波紛披掩映如列錦鋪繡攬勝者咸
　　　謂四時皆宜而春曉為最
　　　曲院風荷在跨虹橋西宋時取金沙澗之水造麴
　　　以釀官酒名麴院中多荷花稱麴院荷風
　　國朝因其舊址平臨湖面環植芙蕖引流叠石為盤
　　　曲之勢
聖祖仁皇帝親灑宸翰改為曲院風荷並構亭於跨虹橋
　　　之西軒檻玲瓏池亭􁨦窱花時香風四起水波不
　　　興緑盖紅衣陂塘披拂穆然如見南風解愠時也
　　　南屛晚鐘在清波門外南屛山與孤山遥對層巒
　　　聳列翠嶺横披宛若屛障凌空而中峙者為慧日
　　　峰其下即浄慈寺毎當雲歸六瞑萬籟俱寂寺鐘
　　　一鳴山谷皆應康熙三十八年
聖祖仁皇帝御書南屛晚鐘匾額而名山古蹟益著人寰
　　　矣乾隆辛未
　御書額曰正法眼藏聫曰慧日髙擎猊座自安圎覺相
　　　慈雲近接蕊幢時轉妙明機丁丑
　賜寺僧明中聫曰片石孤雲窺色相清池皓月照禅心
　　　花港觀魚由蘇堤第三橋曰望山與西岸第四橋
　　　斜對水通花家山故名花港因宋時廢園鑿池甃石引
　　　湖水注其中畜異魚數十種並建樓于花港之南
　　　飛甍倒水重簷接霄方池一奩清可見底揚鬐鼔
　　　鬛之状纎悉畢陳雖濠濮之間無以踰此
聖祖仁皇帝臨幸
御書花港觀魚匾額建亭安奉焉
　　　雲林寺在北髙峯下即古靈隠寺晋僧慧理始駐
　　　錫於此唐宋名人多有題詠
　　國朝重修大雄殿及諸堂宇樓閣
聖祖仁皇帝賜名雲林寺
　皇上南巡屢經
　臨幸梵宇盤空香雲繞地洵為禅林最勝而
　宸翰留題長萹短律超邁古今宋之問白居易李紳諸
　　　人皆在下風矣乾隆辛未
　御書額曰鷲嶺龍宫曰湧翠披雲聫曰峯從天竺來雲根
　　　無徃泉自上房出月印常圓甲辰
　御書堂額曰七葉
　　　冷泉猿嘯在雲林寺山門外飛來峯下峯有呼猿
　　　洞六朝時僧智一善嘯嘗畜猿山中臨澗長嘯聲振
　　　林木則衆猿畢集其下有泉清瑩寒澈沁人心脾
　　唐時作冷泉亭扵水中宋時改建於岸上今仍其
　　舊
　　蓮華峯在飛來峯稍西即靈鷲峯也状如蓮華故
　　名峯之南麓有天竺靈山教寺是為下天竺其間
　　古蹟曰繙經䑓曰夣謝亭皆宋謝靈運遺蹟曰神
　　尼舍利塔隋仁夀年建曰三生石唐李源訪圎澤
　　相遇處曰七葉堂隋僧真觀建曰西嶺草堂唐僧
　　道標建曰月桂亭宋僧慈雲建曰曲水亭宋蘇軾
　　與周燾倡和有詩曰連雲棧宋郭祥正有詩曰瓔
　　珞泉元時所濬乾隆壬午
御書寺額曰法鏡庚子摩崖
御書曰秀拔曰無不竒
　　韜光觀海從雲林寺而西山徑屈曲松篁夾道草
　　樹䝉宻晨曦穿漏如行深谷中約三四里始達韜
　　光菴懸崖結屋勢若凌空五六月中無暑氣上至
　　寺頂有石樓方丈正對錢江雲濤浩𣺌直接海亹
　　　唐宋之問詩樓觀滄海日門對浙江潮即其地也
　　　乾隆辛未
　御書額曰靈岑日觀庚子
　御書寺額曰韜光
　　　北髙峯在雲林寺後為湖上諸山最髙之峯石磴
　　　數百級曲折三十六盤乃至峯頂慿髙俯瞰羣山
　　　培塿湖水盃盂雲光倒垂萬象在下遥望浙江如
　　　匹練横亘振衣騁目超然塵壒之表
　皇上御製登北髙峯極頂詩恭勒石上
　　　天竺香市天竺寺在白雲峯南晋天福間建以奉
　　　普門大士寺有上中下三院故稱三竺而上天竺
　　　香火尤盛春時逺近鄉民駢肩接踵焚香頂禮以
　　　祝豐年
聖祖仁皇帝御題法雨慈雲及靈竺慈縁匾額
世宗憲皇帝賜帑重建大殿
御製碑文
　皇上南廵叠䝉
　臨幸乾隆辛未
　御書上天竺寺額曰法喜又額曰寳陀飛觀聨曰繞座
　　　法輪明寳月盈階甘雨散天花乙酉
　御書中天竺寺額曰法净
　　　蕉石鳴琴在丁家山當湖之西上有岡阜俯瞰全
　　　湖與北岸之烏石峯棲霞嶺相拱揖竒石林立状
　　　類芭蕉題曰蕉石山房其下有池泉從石罅出㶁
　　　㶁作琴筑聲磴道之南有石壁髙丈許卓立如屛
　　　遂稱蕉屛内庋石牀石几瑩潤無滓可以撫琴乾
　　　隆甲辰
　御書聫曰明月松間照清泉石上流
　　　虎跑泉在大悲寺相傳唐元和中僧性空棲禅所
　　　山苦難得水忽有二虎跑出山泉甘冽異常因名
　　　虎跑泉宋時名祖塔院蘇軾蘇轍均有詩
聖祖仁皇帝臨幸西湖
御　製詩二章
　皇上六度經臨毎有
　題詠且叠和蘇韻於是勝蹟名泉益擅湖山之美矣
　　　法雲寺在赤山舊名慧因禅院宋元豐時僧静源居
　　　此疏釋經義傳播逺域有髙麗國王子以金書華
　　　嚴經三百部并捨經閣之貲附貢舶以進因呼為
　　　髙麗寺寺前為慧因澗乾隆丁丑嵗
　聖駕臨幸
　御書寺額曰法雲
　　　龍井在風篁嶺泉自崖腹湧出相傳有蛟龍居之
　　　唐時建寺井上宋改名夀聖院僧辨才居此與蘇
　　　軾秦觀米芾輩唱和芾書方圎菴記今存寺中内
　　　有八景為湖山佳勝之冠乾隆壬午
　御書額曰龍井曰湖山第一佳又額曰篁嶺卷阿曰清
　　　虚静泰曰不著一相又八景額曰過溪亭滌心沼
　　　一片雲風篁嶺方圎菴龍泓澗神運石翠峯閣又
　　　額曰振鷺曰聴泉又池額曰浴麟曰浣花又聨曰秀
　　　翠明湖游目頻來過溪處腴含古井怡情正及採茶
　　　時又聨曰欣於所遇何空色樂在其間足古今又聫
　　　曰玉毫珠頂無離即皓月清池得證因
　　　湖山春社在金沙澗北有泉發自棲霞山涓涓下流
　　　伏榛莽中上多桃花舊名桃溪雍正九年創建祠宇
　　　祀湖山之神闢地為園徧植卉木中構髙軒恭懸
世　宗憲皇帝御書竹素園額右為溪流屈曲環繞作流觴
　　　亭亭西置舫齋曰臨花舫迤南為水月亭後有樓
　　　曰聚景最後為觀瀑軒為泉香室恭遇
　皇上春巡屢停
　鑾輅攷正祀典廟貌聿新永為村人報賽之所焉
　　　玉帶晴虹在金沙堤上堤有槗曰玉帶槗中設三
　　　洞以通裏湖舟楫南即丁家山隔湖眺望林壑深
　　　窅恍如蓬闕槗西飛閣撑空迴廊繞水朱欄畫栱
　　　金碧澄鮮橋畔花桞夾映灣環如帶宛若長虹卧
　　　波横亘霄漢
　　　玉泉魚躍在清漣寺内泉發源西山伏流數十里
　　　至此始見甃石為池方廣三丈許清澈見底畜五
　　　色魚鱗鬛可數投以香餌則揚鬐而來吞之輒去
　　　有相忘江湖之樂泉上有亭曰洗心旁一小池水
　　　色翠緑以白粉投之亦成綠色
聖祖仁皇帝賜名清漣寺
　皇上翠華莅止
　御製詩章恭摹勒石
　　　大佛寺在錢塘門外石佛山以巨石得名相傳秦
　　　時䌫船石也宋宣和間僧思浄就石鐫開佛面并
　　　露肩頂一若湧地化現滿月初升構殿覆之遂名
　　　大佛禅寺石壁下有沁雪泉四時澄澈不涸乾隆
　　　乙酉
　御書額曰大佛寺
　　　瑪瑙寺在葛嶺之麓舊有瑪瑙寳勝院宋髙僧智
　　圓所居本在孤山紹興間徙築於此先是智圎於
　　孤山課僕藝竹得泉名僕夫泉及寺徙之後元僧
　　芳洲亦於階下開鑿得泉因名後僕夫泉水極清
　　冽張雨有記乾隆庚子
御書額曰香臺普現曰禊亭餘韻聫曰法界湛虚明梵
　　聲指月浄因超色相旛影参風
　　葛嶺在寳雲山以晋葛洪所居故名其巔曰初陽
　　䑓山半曰仙翁祠祠畔有丹井有寳雲泉皆稚川
　　遺跡山有古刹二一曰智果寺吴越時建宋蘇軾
　　守杭州延僧道潛號参寥子者居之因名其泉曰
　　参寥泉且為撰銘一曰夀星院亦建於吴越有寒
　　碧軒此君軒觀臺杯泉諸勝蘇軾所題夀星院四
　　景也乾隆四十五年
皇上臨幸賡和蘇韻勒石山間
　　黄山積翠在棲霞嶺後宋淳祐間僧慧開説法吴
　　興黄龍山後卓錫扵此忽雷震有泉出洞色紺而
　　冽人以為龍隨錫至因名黄龍洞洞中鑿石為
　　佛像旁有禅院院前層崕聳峙長松修竹互相掩
　　映望之蒼翠欲滴
　　石屋洞在石屋嶺下洞口刋石屋二字稍東為小
　　石屋刋石别院三字西北為石隩上刋滄海浮螺
　　四字西偏有石鐫虚谷二字又一窟上通天光是
　　為石樓四壁皆鐫羅漢像舊有僧舍遊亭乾隆四
　　十八年稍加式廓恭偹
宸覧
　　水樂洞在煙霞嶺下四望林巒聳秀巖石蟠結有
　　洞深窈莫測夏凉冬温清泉自洞底出奔赴磵谷
　　泠泠然作金石聲宋守鄭獬題曰水樂蘇軾為詩
　　紀之其旁僧居乃吴越時所創名西闗浄化院今
　　為㸃石菴
　　湖心平眺在外湖之中央明嘉靖間建本宋時三
　　塔之一因其基築而廣之平臨浩漾南北两峯左
　　　右對峙羣山遥列如屛前築石䑓後啟舫軒中構
　　　層樓周遭雜植花桞雕欄畫檻金碧掩映波恬翠
　　　繞天影涵虚極水光山色之勝
聖祖仁皇帝
御題亭額曰静觀萬類樓額曰天然圖畫
　皇上六度時廵均䝉
　臨幸
　天章稠疊即景㑹心洵愜知仁山水之趣乾隆壬午
　御書額曰光澈中邉
　　　瑞石洞在瑞石山麓有宋米芾書第一山三字由
　　　半山亭而上為觀音洞夀星石青芙蓉石再上即
　　　瑞石洞洞頂有飛來石旁為丁仙閣元道士丁野
　　　鶴棲真於此秀石玲瓏巖竇􁨦窱清幽徹骨空翠
　　　撲肌湖山奥區罕有倫匹
　　　六一泉在孤山西麓宋蘇軾守杭時與僧恵勤為
　　　方外交適有泉出恵勤講堂下因感懐歐陽修取
　　　以名之恵勤亦歐陽修素交也南渡後歸入延祥
　　　觀其蹟漸湮明夏時正訪得始重表之
　皇上六度臨幸
　睿藻聫翩偹有古今諸體從此歐蘇遺跡永垂不朽矣
　　　乾隆乙酉
　御書額曰六一泉甲辰
　御書額曰光明普印
　　　梅林歸鶴在孤山之隂宋處士林逋隠此構放鶴亭及巢
　　　居閣又於孤山植梅三百本嵗乆不存後人補植者多今已
　　　成林早春雪霽梅花盛開輙有白鶴翩􁭧翔舞其庭
聖祖仁皇帝臨幸
御書放鶴二字又
御臨董其昌書舞鶴賦勒碑亭上
　皇上六次臨幸萹詠尤富又得蘇軾題林逋詩帖真跡
　賡和其韻刻石亭前遂使真隠髙蹤亘數百年猶有光
　　　寵孤山從此不孤矣
　　述古堂在六一泉左蘇軾有栢堂竹閣詩即此地
　　也舊址乆廢乾隆庚子嵗稍加葺治復其舊觀
御書額曰述古堂曰柏堂曰竹閣聫曰妙悟契魚鳶風
　　披水面澄懐凝紫翠霽見山容
　　吟香别業在孤山放鶴亭之南舊稱勾留處前浙
　　江撫臣范承謨去杭時取白樂天未能抛得杭州
　　去一半勾留是此湖句書勾留處三大字揭於湖
　　心亭後移額建亭於此亭臨方塘清瑩如鑑塘内
　　栽荷花花時風來四面香滿一亭𬗋的緑房足供
　　吟賞
　　小有天園在净慈寺西慧日峯下舊名壑菴後闢
　　為園上構南山亭以供遐眺拾級而登有幽居洞
　　歡喜巖石壁摩崖刻米芾琴䑓二字及司馬光𨽻
　　書家人卦俱稱名蹟乾隆辛未
御書額曰小有天園壬午
御書額曰勝閣聫曰每聞善事心先喜或見奇書手自抄
　　乙酉
御書額曰入雲
　　留餘山房在南髙峯隂里人陶驥别業竒石峭拔
　　因山髙下架屋數楹上為聼泉亭泉從石罅出瑽
　　琤不絶如奏琴筑毎遇雨餘則飛瀑直注宛同匹
　　練下瀦為池澄澈可鑑中構平橋以通步屧亭後
　　循磴而上為流觀亭振衣俯視縈清繚白江湖皆
　　在舄下乃南山勝地也乾隆丁丑
御書額曰留餘山居壬午
御書額曰聼泉乙酉
御書額曰流觀聫曰鑿開石徑通雲徑捜出真山作假
　　山甲辰
御書聫曰緑桞紅桃春繪冶飛泉怪石地吟清
　　漪園在雷峯西照亭下舊名白雲菴乾隆二十年
　　重葺長廊繞閣鏡水通湖魚鳥親人雲山入畫一
　　邱一壑之勝亦足助湖山秀色乾隆丁丑
　御書額曰漪園又額曰香雲法雨
　　　昭慶寺在錢塘門外晋天福間吳越王錢元瓘建
　　　名菩提院宋太平興國三年築萬善戒壇七年改
　　　今額天禧時僧圎净嘗倣廬山慧逺結社於此王
　　　禹偁有昭慶寺華嚴社詩
　　國朝康熈五十二年重建倚郭面湖稱為名刹有緑
　　　野堂碧玉軒藏經閣諸蹟乾隆辛未
　御書額曰深入定慧
　　　敷文書院在鳯凰山之萬松嶺舊為萬松書院康
　　　熈五十五年
聖祖仁皇帝賜浙水敷文匾額因名敷文雍正十一年
世宗憲皇帝特賜帑金以資諸生膏火延掌教講學其中
　　　日有程課恭逢我
　皇上六次南廵右文
　臨幸
　御製詩章令士子恭和
　作人雅化洵與雲漢昭囬矣乾隆
　御書額曰正誼明道曰養士求賢聫曰瀠洄水抱中和
　　　氣平逺山如藴藉人乙酉
　御書聫曰正其誼不謀其利明其道不計其功
　　　普圎院在資巖山之塢宋元嘉時僧慧琳開山吴
　　　越時號資巖院宋大中祥符間始易今名院有石
　　　筍峯髙數仭圎峭如筆亦名卓筆峯又有金沙銀
　　　沙二泉分繞左右合流為池乾隆庚子
　御書額曰香界霏春聫曰寳月光圎妙不可思議鬘雲
　　　香普真如是吉祥
　　　理安寺在南山十八澗舊名法雨寺緑嶂百重清
　　　泉萬轉異木靈草四時敷榮宋理宗時改為理安
　　國朝康熈五十三年
聖祖仁皇帝發帑重建置寺山千畆齋田二百餘畆
御書石磬正音及理安寺匾額雍正五年
御賜慈悲自在匾額寺有松巔閣法雨泉最為清勝恭遇
　皇上時廵毎停
　清蹕焉乾隆辛未
　御書額曰樹最勝憧乙酉
　御書額曰識安心竟
　　　六和塔在錢塘江岸宋開寶三年僧智覺於龍山
　　　月輪峯開山建塔以鎮江潮名六和塔塔下為開
　　　化寺
　　國朝雍正十三年奉
勅鼎建乾隆十六年
　聖駕南巡厪念海塘
　親登塔頂悉江流之曲折東望龕赭二山陽侯順軌海
　　　若不驚
　聖情悦豫爰
　親灑宸翰為文紀事兼
　御書額凡七曰初地堅固二諦俱融三明净域四天寶
　　　網五雲扶葢六鰲負戴七寳荘嚴分懸於塔又
　賜開化寺額曰净宇江天聫曰潮聲自演大乗法塔影
　　　常懸無住身
　　　潮神廟在海塘上章家菴東乾隆四十五年
　聖駕南巡
　申命築老鹽倉一帶魚鱗石工而沙性澁汕樁木難施
　　　忽有老翁言以大竹扦定沙窝同時齊下梅花樁
　　　必無揺動試之果然及尋老翁莫知所向此皆
　皇上勤求民瘼上格
天心是以百神効靈鉅工速蕆乾隆癸邜冬奉
　勅重修廟宇
　欽頒
　御製聫額詩章以荅靈貺勒之貞珉並
　命将壬午
　御製觀海塘誌事詩鐫於碑隂丁丑
　御書額曰保障東南聫曰神祐安瀾曲折三江潮有信
　　　人占利涉澄清萬里海無波壬午
御書額曰澄瀾保障聫曰百谷歸墟澤滙江湖資利濟
　　三亹循軌潮平龕赭慶安恬甲辰
御書額曰福佑靈宣聫曰昭貺順南亹信符朓朏恬瀾
　　安子位利普農桑
　　鳯凰山在鳯山門外有左右两峯綿亘數里形如
　　鳯翥因以得名其右麓有勝果寺剏自吴越由寺
　　側取径而上曰中峯又上曰月巖又上曰排衙石
　　吴越錢氏所名也峯頂地平如掌舊名四顧坪乾
　　隆乙酉
御書額曰澄觀臺曰江湖曠覧聫曰花含春意冶石戴
　　古皴竒
　　梵村
　閱武樓在五雲山南地本名范村見神州古史考近
　　志以其地近雲棲時聞梵唄改今名乾隆辛未以
　　後
翠華幸浙皆
　閱福建水師於觀潮樓之江滸甲辰嵗臣僚以其地沙
　　　漲水淺難於駕駛因於是村恭建
　　行殿並重樓數楹以偹
　法駕臨視焉
　　　雲棲寺在錢塘江上五雲山之西舊傳山上時有
　　　五色瑞雲飛集遂名雲棲前繞大江沿江取路而
　　　入行萬竹中延縁十餘里轉入轉深山半有洗心
　　　亭為逰人憩息之所寺建於吴越時後名棲真院
　　　明季有釋祩宏號蓮池者居之復名雲棲
聖祖仁皇帝南巡疊䝉
臨幸
御書雲棲及松雲間匾額
　皇上翠華頻莅喜其地僻而幽緇流猶能守其家法
　吟咏之間三致意焉乾隆辛未
　御書額曰香門净土曰修篁深處曰南無阿彌陀佛又
　　　亭額曰悦性聫曰山深獨闢清净界竹翠常飛妙
　　　鬘雲壬午
御書額曰西方極樂世界安養道場乙酉
御書聫曰水向石邉流出冷風從花裡過來香
　　　浙江秋濤按浙江亦名曲江潮汐自海入江為龕
　　　赭二山所束激而為濤一日夜再至應候不爽而
　　　秋八月為尤盛
祖祖仁皇帝两幸江濵
御製恬波利濟四字匾額我
　皇上法
祖勤民疊䝉
　臨幸
　宸章璀璨照耀江潯自是川靈効順潮汐以時利渉興
　　　歌安瀾永慶焉
　
　
　欽定南巡盛典巻八十六
　欽定四庫全書
　欽定南巡盛典卷八十七
　　　名勝(江南江寧徐州/)
　　　龍潭鎮在句容縣西北八十里龍潭山背倚大江
　　　居京口金陵適中之地
聖祖仁皇帝南巡恭逢
行殿於此大吏重修以駐
　清蹕檻前烟樹
　仗外巖巒蒼翠葱蘢昕夕效靈而獻秀云乾隆辛未
　御書額曰勝攬龍蟠曰江聲潭影聫曰岡巒縈繞桑麻
　　　富洲渚參差颿槳通又聫曰三茅天際青蓮聳二
　　　水雲邊白鷺分庚子
　御書聫曰清風明月取無盡山峙川流用不窮
　　　寳華山在句容縣北本名華山山寺相傳為寳誌
　　　道塲故一名寳華明慈聖太后夢登一山皆蓮花
　　　後訪得之因於寺建銅殿秦淮水發源於此有虎
　　　山觀音洞疊石塔楊栁泉諸勝西峯有龍池一泓
　　　入石罅間
聖祖南巡
勅賜慧居寺
　皇上臨幸復蒙
　天章叠錫後先輝映洵為千秋盛事
　　　棲霞寺在江寧府東北山多藥草可以攝生故名
　　　攝山又以重嶺如繖名繖山南齊明僧紹隠此捨
　　　宅為寺山有三峯中峯屹立東西拱抱寺在中峯
　　　之麓唐髙宗製明徴君碑碑隂書棲霞二大字因
　　　以名寺左有舍利石墖鐫琢極工隋文帝所建也
　　　東通無量殿一泉曰品水殿東有閣翼然曰紫峯
　　　循中峯而上有千佛巖齊時隨石勢鑿成千佛旁
　　　一石曰紗㡌峯
　上賜名玉冠其前平石曰明月臺自紫峯閣循澗而上
　　　渡春雨橋即白鹿泉昔村民逐鹿至此得之瀦以
　　為池清泠可愛中峯之脊曰石梁旁有玲峯池絶
　　頂為最髙峯峯下迤西矗石凌空曰天開巖北為
　　幽居菴稍南為霞心菴為萬松山房其麗扵西峯
　　者曰叠浪崖曰徳雲菴曰般若臺珍珠泉臺右層
　　巒䆳谷雲布星羅乾隆二十二年始恭建
　行宫於中峯之左瓦屋疎櫺不施繪藻而隂陽髙下
　　位置天然自後
聖駕時巡皆䝉
臨幸
㡬暇揮毫
篇章美富名山益増
光寵矣其景之尤著者謹各綴説於後丁丑
御書各名勝額曰最勝幢曰紫峯閣曰功徳泉曰萬松
　　山房曰受翠樓曰泉石自佳曰太虚亭
御書行宫額曰白下卷阿曰春雨山房曰有凌雲意曰
　　石梁精舍又亭額曰笠亭曰話山曰暢觀又堂額
　　曰太古聫曰清泉繞砌琴三叠翠篠含風管六鳴
　　壬午
御書各名勝額曰峯翠波光曰幽居處曰乾徳舍曰徳
　　雲菴曰般若臺曰練影堂曰雲片曰静深曰峭蒨
　　又樓額曰見山聫曰衆花勝處松千尺羣鳥喧時
　　鶴一聲又聫曰澗筑松濤相問荅峯容波態總氤
　　氲又聫曰溪聲便是廣長舌山色常如清浄身又
　　聫曰松間覓雲徑石罅眄壺天
御書行宫額曰武夷一曲精廬聫曰蘿壁峭中尋昔句
　　松軒勝處得今停又聫曰竒松詭石天然浄澗草
　　山花自在芳乙酉
御書行宫額曰鋪翠曰停雲又樓額曰夕佳聫曰無礙
　　捜竒披谷靄有時延賞愛岩風庚子
御筆摩崖書額曰太古又最髙峯
　天后廟額曰利濟安瀾
御書行宫聫曰峯含畫意似懸軸澗有琴音不藉桐又
　　聫曰樹匝丹崖空外合泉鳴碧澗静中聞又聫曰
　　蘿境因幽偏得趣雲峯含潤獨超羣又聫曰謀目
　　惟芳潤因心得静陪甲辰
御書行宫樓額曰得趣聫曰氣接鴻濛開逺勢峯連青
　　靄入髙空又聫曰不生波處心恒定大寂光天相
　　總融
　　玲峯池在中峯之側孤亭屼峍與石梁遥對羣山
　　萬壑中一泓湛然可鑒毫髪
御製詩云不肯瀉為瀑渟然守太初斯池千古生光矣
　　紫峯閣在中峯之麓秀峙如錐閣在山址羣巒環
　　繞皆軒翔聳㧞西通無量殿明僧紹子仲璋依山
　　琢大佛像皆極荘嚴峯旁舊有雲根泉清徹可鑒
　　後扵石壁間復捜得一泉飛瀑從空而下蒙
御錫嘉名曰功徳
　　萬松山房在中峯之半山固多松此尤蓊蔚山風
　　過處謖謖如萬壑鳴濤中有傑閣崇臺掩映蒼翠
　　最為幽勝
　　天開巖在中峯之右石壁竒峭如截中通一線仄
　　境森沉若天開然下有大石刻六朝人所書醒石
　　二字後為迎賔石明時楊時喬摹刻衡山􁆩嶁碑
　　扵其隂石壁上有宋徐鉉徐鍇張稚圭等題名
　　幽居菴在中峯之右與西峯相接數楹量笏竹木
　　環之閴若人境外坡前亂石數叢雲堆浪立獸伏
　　鴟蹲竒怪莫可名状堦下流泉泠泠如奏琴筑拾
　　級而登崇欄曲逕直達禹碑洞壑深幽以此為最
皇上奎章叠賜永勒貞珉誠山靈之厚幸也
　　叠浪崖在西峯之側層崖岝㟧亂石錯之髙低起
　　伏如大海潮汐波瀾萬叠崖下為見山樓前後疎
　　窓洞達通以迴廊翼以傑閣憑欄而望九松鬰然
　　為西峯最勝之處
　　徳雲菴在西峯之麓幽篁繞屋間以喬柯清隂彌
　　望菴臨桃花澗竒石玲瓏萬竅穿溜雨後澗水懸
　　瀑而下屈曲環流扵菴外清響泠泠自成絲竹誠
　　西麓最勝處前岡飛翠盤空参雲翳日即九株松
　　也
　　珍珠泉在西峯之麓泉纚纚出石間厯澗而下相
　　傳逰人拍手呼笑則白珠㸃㸃上浮晶瑩可玩右
　　為般若臺明歙處士王寅得四十二章經善本乞
　　諸名士書各一章勒石四面
　　彩虹明鏡在三㑹殿之西向有流泉散漫無所歸
　　乾隆二十二年始鑿為池水從桃花澗下直噴池
　　内浩瀚瀰漫一望無際其間怪石林立錯落﨑嶔
　　中築壩橋扶欄以渡則依山結屋就水為亭彷彿
　　明聖湖邉風景二十七年
翠華臨幸肇錫嘉名焉
　　白乳泉在千佛嶺之東泉水清洌相傳金陵有二
　　十四泉此其一也石壁上有𨽻書白乳泉試茶亭
　　六字攷唐皇甫冉有送陸鴻漸棲霞寺採茶詩試
　　茶之名當起扵陸羽矣乾隆四十五年守臣於泉
　　旁敬構數椽恭邀
臨幸一勺涓流得承
賞鑒何其幸也
　　燕子磯在觀音門外即觀音山餘支也一峯特起
　　三面陡絶江中望之形如飛燕峯頂有俯江亭曠
　　覽長江極目千里檣帆樓櫓出沒烟濤雲浪間西
　　為永濟寺明洪武初建觀音閣傑搆縁崖半出空
　　際繫以鐵絙登之如憑虚御風正統間復因閣建
　　寺乾隆辛未
御書磯前
　闗帝額曰氣攝怒濤丁丑復書額曰燕子磯
　　後湖在江寧府大平門外一名蒋陵湖一名秣陵
　　湖一名練湖宋元嘉中有黒龍現又名元武湖孝
　　武大閲水軍於此號昆明池周數十里六朝遺蹟
　　頗多明初開濬置庫貯天下圖籍中有五洲浮若
　　　島嶼東西二溝流入秦淮即青溪上源也
　　　江寜府秦之秣陵孫呉改稱建業也山川渾深土
　　　壤平厚六代以来並為都邑南國提封此為最著
　　　矣乾隆辛未
　皇上法
祖省方守臣就㑹城中織造廨署改建
　　行宫恭備
　臨幸窓楹棟宇丹雘不施樹石一區以供
　宸憩西偏即舊池重濬周以長廊通以畧彴俯檻臨流
　　　有合魚躍鳶飛之趣辛未
　御書額曰天闕雲搴曰風華麗瞩曰三山天外聫曰
聖蹟長留欣繼武
慈顔有喜慶承歡又聫曰風物江山艷陽候人文都㑹太
　　　平時又聫曰喜聴豫逰徴夏諺時憑解阜協虞絃
　　　壬午
　御書聫曰黄屋非堯志薫絃學舜心乙酉
御書聫曰詩情詎花栁樂意在農桑庚子
御書聫曰隨縁堪静㑹所遇得幽欣甲辰
御書行宫各額曰緑净榭勤政堂鑑古齋塔影樓鏡中
　　亭判春室彩虹橋聴瀑軒聫曰四壁圖書鑑今古
　　一庭花木騐農桑又聫曰景清神謐天常泰水趣
　　山情静可論又聫曰竹秀石竒叅道妙水流雲在
　　示真常
　　報恩寺在聚寳門外古大長千里也向有阿育王
　　塔即以名寺吳時寺塔並廢晉太原中掘得舍利
　　即其地建塔焉南唐時復廢宋祥符中重建天禧
　　中改名天禧寺明永樂間増至九級賜名報恩嘉
　　靖中大殿燬
　國朝康熈三年重修塔髙百餘丈五色琉璃照耀雲
　　日篝燈百二十有八佛火宵然光徹逺近乾隆辛
　　未
御書額曰赤烏靈梵聫曰天半插浮圖宫殿金銀三界
　　上雲中現忉利樓臺丹碧六朝前又
御書塔額曰真入覺路化成資偹舍衛荘嚴天際丹梯
　　攬妙鬘雲心逰萬仞空外風濤手捫星斗無上法
　　輪壬午
御書額曰吳雲香梵聫曰茂苑霏春三果同恭開鹿苑
　　祗林現瑞一峯遥接證獅林
　　雨花臺在江寧府聚寳山東麓梁雲光法師講經
　　於此天為雨花故名據岡阜之巔俯瞩城闉烟火
　　萬家與逺近雲峯相間遥望江流微茫千頃其頂
　　舊無草宋劉克荘詩一片山無草敢生是也
　　朝天宫地即冶城相傳為呉夫差鑄劍處晉建冶
　　城寺宋為天慶觀蘇軾有天慶觀詩明洪武重修
　　易今名山門逕道向折為九恭逢
皇上臨幸大吏鳩工改作重門直達前為三清殿後為
　　大通明殿棟宇崇深規制鉅麗乾隆甲申嵗欽奉
諭㫖發帑重新石室丹臺為金陵道觀之最丁丑
御書額曰妙髙崑閬壬午
御書額曰含元恭化
　　清凉山在江寧府之西北隅山據石頭城下臨大
　　江稱金陵雄觀上有清凉寺呉順義中名興教寺
　　唐為清凉道塲宋為清凉廣恵寺蘇軾嘗捨彌陀
　　佛畫像有贊明初改今名其嶺有翠微亭南唐時
　　建舊蔵董羽畫龍李後主八分書李霄逵草書稱
　　三絶乾隆甲辰嵗添建
　行軒以俟
翠䍐憩息辛未
御書額曰臺頂飛雲又書山嶺亭額曰翠微聫曰波心似
　　鏡留明月松韻如簧振午風
　　鷄鳴山在江寧府城東北舊名鷄籠象形也宋元
　　嘉中徴廬山隠士雷次宗使開館聚徒教授又竟
　　陵王子良於此集學士為四部要畧其東麓則晉
　　永康間建設道塲明初改創為寺建浮圖五級前
　　　俯㑹城後瞰元武湖
聖祖
御題曠觀二字勒石盖亭山之全勝具焕發
奎藻中矣而
　日月之華益光扵復旦兹山何榮遇若此其巔為北極
　　　閣祀文昌之神乾隆辛未
　御書寺額曰聲覺大千聫曰法身常現寳塔品空界似
　　　聞曇鉢香
　　　靈谷寺在鍾山東南舊有道林寺在獨龍阜明初
　　　徙扵此改名靈谷入山門松逕五里乃至殿廡規
　　　制頗極壮麗有無梁殿不施一木壘甓空洞而成
　　　後有浮圗即寳誌改葬處塔前有石泉僧曇隠所
　　　得八功徳水也東有琵琶街履之有聲地本擅靈
　　　乾隆丁亥嵗復䝉
　聖恩以杭州宋徳夀宫梅石
　御筆詩畫碑摹發寺供奉而名藍永煥江界矣辛未
御書額曰空籟天音丁丑
御書堂額曰净土指南
　　牛首山在城南三十里雙峯角立取其形似晉王
　　導指為天闕故亦名天闕山髙一百四十丈由山
　　麓起石磴數百級杉檜行列殊有幽致上有虎跑
　　泉南有芙蓉峯梅雪嶺山峯之間為梁昭明飲馬
　　池山有石窟深不可測曰辟支洞梁武建寺因名
　　佛窟即今洪覺寺也殿宇依山望之如畫
　　栁泉在銅山縣東北境今鳯皇山麓頗近之其地
　　環以連山潄以曲渚逺可損雲龍之蒼翠近可瞩
　　盤馬之嵯峩誠彭城佳境也厯次
皇上南巡皆由韓荘登岸是以此地未設
　行宫乾隆癸夘嵗督臣奏請
聖駕自萬年倉就陸至徐州
閲視河工較為徑㨗扵適中之黄巘恭建
　殿廡數重以供
清憩旋奉
諭㫖地近栁泉其名尤雅
勅易今稱迨乎
翠華臨御更錫
龍章遍題顔額從此山林生色亭館増輝永為東南勝
　　地矣甲辰
御書行宫各額曰春靄堂怡神室知依齋含漪館水樂
　　庭漾影橋鳴翠亭俯緑墅聫曰苕霅溪山吳苑畫
　　瀟湘烟雨楚天雲又
御書春靄堂佛座聫曰風鈴常轉蓮花蔵貝葉閒披金
　　字經
　　雲龍山在徐州府城南二里舊志云山有雲氣蜿
　　蜒如龍故名東巖有大石佛又名石佛山山上為
　　宋山人張天驥放鶴處蘇軾為之記乾隆丁丑嵗
皇上親履河壖
睿謨指授
恩膏疊沛慶溢生民壬午守土諸臣扵山麓恭構
　行宫以奉
清蹕丁丑
御書亭額曰放鶴亭又
　觀音殿額曰普門妙應聫曰慈雲無住荘嚴相法雨
　　常飛清浄身又石佛殿額曰定光寂照聫曰清浄
　　法身雲山留慧相空靈妙性水月悟前因壬午
御書
　龍王廟額曰勅建恵佑龍王廟聫曰洪凟導東南城
　　安百雉交流循汴泗隄鞏雙虹又
　河神廟額曰彭城保障又
御書行宫聫曰昔今不異觀民切来往寧因問景行
　
　
　
欽定南巡盛典卷八十七
欽定四庫全書
欽定南巡盛典巻八十八
　　名勝(江浙各名勝附識/)
　　乾隆十六年辛未
聖駕駐蹕淮安
書賜山陽縣普濟堂額曰誼敦任䘏
駐蹕髙旻寺
書賜棲靈寺額曰蜀岡慧照聨曰淮安竒觀别開清净
　　地江山静對逺契妙明心吉祥寺額曰智珠福祿
　　菴額曰福祿禪林
駐蹕鎮江
書賜三義閣額曰曲阿勝地
駐蹕江寧
書賜慧居寺額曰光明法界曰寳網長新曰精進正覺
　　聨曰地控秣陵金殿香浮華鬘動山盤句曲石壇
　　月朗戒珠圓慈應寺額曰慈應普應聨曰地近秣
　　陵飛法雨江連天塹聴潮音永濟寺額曰徳水香
　　林曰江天净界曰覺岸聨曰吳楚江山通廣望華
　　嚴樓閣總懸居
　　乾隆二十二年丁丑
駐蹕金山寺
書賜五洲山寺額曰净因
駐蹕常州
書賜黄埠墩
　觀音閣額曰水月澄觀
駐蹕恵山寺
書賜崇安寺額曰静慧
駐蹕蘇州
書賜圓妙觀
　玉皇閣額曰穆清元始三清殿額曰清虚静妙
　斗姆閣額曰珠杓朗耀又
書賜開元寺額曰靈著滄溟瑞光寺額曰慧燈無盡
駐蹕靈巖寺
書賜石佛寺額曰普門香梵聨曰願力廣施甘露味聞
　　思逺應海潮音海潮菴額曰海潮又
書賜三山㑹館
　天后宫額曰徳孚廣濟聨曰忠信渉波濤周厯玉洲
　　瑶島神明昭日月指揮水伯天吳霞漳㑹館
　天后宫額曰祥飈慈應聨曰靈昭千里風濤看航通
　　絶域惠普萬帆雲影騐雅舞神霄邵武㑹館
　天后宫額曰靈佑恬波聨曰廣著神庥錦浪平時開
　　素練長昭福佑彩雲飛處展靈旗
駐蹕江寧
書賜永濟寺額曰永濟宏覺寺殿額曰萬法皆如幽棲
　　寺額曰無去來處
　　乾隆二十七年壬午
駐蹕揚州
書賜救生寺額曰寳筏地藏菴額曰善因
駐蹕金山寺
書題行館畫曰海闊天空
駐蹕焦山寺
書賜海潮菴額曰㑹音
駐蹕常州
書賜天寧寺殿額曰龍城象教聨曰合相澄三摩光融
　　西竺衆香超萬有界現南藍
駐蹕蘇州
書賜圓妙觀額曰太初闡教聫曰圓筦叶三元仁宣槖
　　籥妙機含萬有夀溥垓埏報恩寺額曰吳雲香梵
　　聨曰茂苑霏春三果同叅開鹿苑祗林現瑞一峯
　　遥接證獅林
駐蹕杭州
書賜吳山文昌閣額曰斗匡司化
駐蹕安瀾園
書賜安國寺額曰法海安禪聨曰香水䕶須彌功徳常
　　澄一鏡妙華現優鉢莊嚴合證三輪
駐蹕塘棲
書賜西塘萬夀山寺額曰本覺
駐蹕嘉興烟雨樓
書賜三塔寺額曰茶禪曰標示三乗聫曰湧塔同叅法
　　華品試茶分證趙州禪
　　乾隆三十年乙酉
駐蹕焦山寺
書賜品泉亭額曰淙雲
駐蹕蘇州
書賜圓妙觀額曰梵籟清機
駐蹕杭州
書賜勝果寺額曰勝果曰阿閣禪枝聫曰半嶺妙鬘垂
　　翠微初上曲江毫相印渌净平鋪
　　乾隆四十五年庚子
駐蹕楊家莊
書賜清江浦慈雲寺額曰慧照常圖
　斗姥宫額曰璇樞佑順
　　乾隆四十九年甲辰
駐蹕林家莊
書賜慈雲寺聫曰綠竹紅梅猶假色行雲流水是真詮
　
　
　
　
　
　
　
　
　
　
欽定南巡盛典卷八十八
欽定四庫全書
欽定南巡盛典卷八十九
　奏議
　　(臣/)等謹按劉勰有云唐虞之世敷奏以言奏者進
　　也言敷於下情達于上也帝王聖神廣運渙號聿
　　頒于時百爾臣工祗服訓詞敷陳政要故在上者
　　莫不有以進考夫為治之説而為之試其言以要
　　其功至若時届省方鴻儀懋舉禮俗政事教治諸
　　大端與夫康樂和親安平之盛軌疇咨所及羣䇿
　　畢宣斯則奏議為尤備矣我
皇上道隆千古知周萬物然猶
聖不自聖俾芻蕘一得咸可上陳
黼座以備采甄至於
法駕時巡則
沛恩膏飭吏治興文教振戎行所以懋慶賞而廣化澤
　　凡属在廷之臣守土之吏無弗遵循
訓諭實力措施其間参預末議條上封章斟酌舊典隨
　　時損益又仰邀
睿斷而奉行焉爰自辛未
翠華南莅由是而丁丑而壬午而乙酉暨庚子甲辰綜
　　括羣議式敷
鴻猷章程明備品式咸周葢抒忱而竭藎者羣力之勤
　　宣也兼聴而並觀者
一人之睿哲也皇矣偉哉亘古之宏規
熈朝之鉅典也上軼隆乎往牒下垂範乎來兹而司事
　　之臣忝對揚之列附名簡末其為榮幸又何加焉
　　謹輯
　奏議第十二
欽定四庫全書
欽定南巡盛典卷八十九
　奏議
　　乾隆十四年九月十二日两江總督黄廷桂等奏
　　言竊惟省方肆覲聿昭
　盛世之宏規問俗觀風動闗民生之休戚我
皇上勤求治理涵育羣生
清問不輟於宵衣民隠時陳於
黼座固已
徳洋恩溥遍被寰區
厚澤深仁均霑海宇而江南一省民物殷繁首推重地
　　尤為
聖心所眷注自十有四年以來教育生成蠲租減賦偶
　　值偏災旱潦賑恤普逮窮簷大興水利工程沮洳
　　皆成沃壤凡所以為民奠室家而謀樂利者已無
　　隠之不周無㣲之不至是以羣情愛戴浹髓淪肌
　　其瞻雲向日之誠亦倍深於他省臣等採聴風謡
　　諮諏輿頌咸以我
皇上民依厪念不憚勤勞前者西幸雲中晋水臺山共
　　仰光華之盛東巡泰岱青齊魯甸同霑雨露之膏
　　惟茲江淮之地帶水非遥獨不得一邀
翠華之臨幸延頸企足朝夕以祈衆口同心歡迎恐後
　　此實出於全省紳耆士庶之至誠臣等不敢不以
上聞者也且江省襟帶黄淮素稱澤國河工疏濬事宜
　　闗係民生運道年来固竭力修防而安瀾未能永
　　奏至於水陸營制布置雖周而操防未為盡宜士
　　技難必精練一經
鑾輅親臨黄運河湖之全局江衝海汎之戎政悉在
聖明睿照之中諸凡修守機宜操防要領(臣/)等親承
指示庶㡬知所遵循籲懇我
皇上俯稽典禮下順輿情
恩賜俞允南巡江省覽三吳之風俗惬憶兆之歡心行
　　　見山川草木盡荷光榮營伍河防均叨利賴臣等
　　　與合省臣民曷勝欣切瞻望之至奏入
　上諭曰大學士九卿議奏
　　　乾隆十四年十月初五日大學士公傅恒等奏言
　　　臣等竊以易載省方詩歌時邁書稱五載一巡狩
　　　禮記天子巡狩望祀山川陳詩納賈周禮王巡狩
　　　職方氏戒於四方攷職事無不敬戒風俗通曰道
　　　徳太平恐逺近不同化幽隠有不得所者故自躬
　　　親行之此典籍所記皆以巡方為大典也洪惟
聖祖仁皇帝澤溢萬方
恩覃九有六十一年勤求治理
翠華臨幸時殷安阜之懐百千萬姓普被
鴻仁緑野歡呼屢遍江淮之域恭查康熈二十三年二月
　　　内吏科給事中王承祖
　　疏請燔柴泰山過
　　孔林觀禮器九卿等議准奉
㫖著候㫖行九月由泰安登
　　岱致祭乘舟至江南
閲隄工抵蘇州還
駐江寧
囘鑾過魯
親謁闕里二十七年九月工部尚書蘇赫奏請
臨河指示修築二十八年正月奉
諭諏吉南巡閲視中河至浙江㑹稽三十八年正月奉
諭黄淮為患廷臣咸請親臨指示為一勞永逸之圖二月
　　　奉
皇太后啟行
親閲髙家堰歸仁隄由蘇州
幸浙江四十年十二月河道總督張鵬翮疏請河工甫就
　　　善後之策及應修之處請
親臨指示四十一年九月奉
諭昨年冬月河臣張鵬翮曽以河工善後之策及應修之
　處請親臨指示茲當農事之隙輕装南下自徐州一路
　循視隄塘至徳州
囘鑾四十二年正月諏吉啟行
閲河工至蘇州杭州還
駐江寧四十四年正月奉
諭黄河工竣未經親閲今欲特莅其地減從輕装循河南
　下二月
駕發京師至張家灣登舟
閱河工至蘇州松江
幸杭州四十五年正月兩江總督阿山等奏稱髙家堰三
　　　壩等處河工在於泗州之西溜淮套開河工程重
　　　大請
親臨指示四十六年正月奉
諭九卿集議再三陳請朕以諸臣之言奏聞
皇太后祗遵
慈命擇于本月二十二日啟行閲河舟楫往返不御室廬
　至五月
囘宫𬗟稽
巡省之鴻規具沛臣黎之
愷澤修防固而河清海晏永慶安瀾蠲賑頻而巷舞塗歌
　　　齊聞擊壤采風詩則俊乂遂觀光之願宏赦宥則
　　　吏民蒙觧網之慈大川喬嶽聿隆望秩之文古聖
　　　前王並修享祀之禮道路禁修除之擾都衢戒侈
　　　麗之風凡兹一豫一遊莫不以休以助是以涵濡
聖澤父老猶扶杖以翹思炳焕
天章泉石亦含膏而耀采此則
聖祖之屢巡允著
　熙朝之盛典者也臣等稽史冊之成憲亘古為昭誦
祖徳之鴻休於今為烈欽惟我
　皇上以孝法
祖以恵安民两間之徳同流四海之情必達不自暇逸時
　　　省春秋晉地山河已燦卿雲於復旦魯郊秩祀尤
　　光爼豆於千年維彼江南素稱澤國治河濬澮重
　　興明徳之思陸守水巡曲盡衛民之術前此偏災
　　偶告賑恤頻施既而維正輪蠲輸将盡免自東自
　　西自南北㒺非戴髙履厚之倫曰淮曰泗曰江河
　　尤勤就日瞻雲之願盖受恩倍切宜望
幸彌殷此两江督臣黄廷桂等所以有恭請
南巡之奏也且淮黄雖已底績其决排疏瀹尚待
睿訓之提撕山海固屬敉寧而聫絡巡防還祈
聖謨之指示此非徒封疆文武大吏願奉
　属車之清塵抑亦東南朝野諸臣兾迓
鑾輿於吉日臣等㑹議應如該督等所請
示期巡幸用慰輿情龍蟠虎踞之山望
六飛而呼萬嵗火耨水耕之衆迎
萬乘而祝三多水利修則旱澇無憂武備飭斯干城永
　　賴服先疇而食舊徳盡歌
有道之長沐膏澤而詠勤勞永戴
皇仁之厚矣恭候
命下所有應行一切典禮及附近隣省經由道路預備
　　事宜臣等交各該衙門另行詳議具奏請
㫖遵行奏入
上諭恭載
恩綸
　　乾隆十四年十二月十九日户部奏言據福建道
　　監察御史陸秩奏稱江浙兩省錢米向來昂貴錢
　　價每京平紋銀一两僅易大錢七百文及六百八
　　九十文不等米價自上年撥賑東省之後每石賣
　　至三两及二两四五錢不等今嵗年榖順成始得
　　平減我
皇上痌癏在抱念切民依将来
翠華巡幸江浙萬姓歡呼統計隨
駕官員跟隨人役以及外府外縣各鄉各鎮雲集省㑹
　　之地不下數十萬人而江浙錢米止有此數一時
　　騰貴勢所必然查乾隆八年
駕幸
　盛京
特頒諭㫖将本地庫貯錢文設局官賣以平市價現有
　成效可稽乞
勅諭江南督撫将運京銅觔酌留數十萬觔分發江浙
　　两省錢局増加鼓鑄存貯司庫俟
聖駕臨幸届期将一半設立官局減價變賣其餘一半
　　或
賞賚兵丁人役之處即将此項錢文給發泉布流通市
　　價不能昂貴再懇
聖恩将十五年冬季應兑辛未年漕粮江浙毎省截留
　　十萬餘石亦於
聖駕抵江抵浙之時令該地方官装載船隻在蘇州之
　楓橋杭州之墅河減價平糶則米價亦不致驟長
　　以上二項只湏運京脚費之需儘敷減價官賣之
　　數既於
　國家倉庫無虧實與
巡幸地方有益奉
硃批總理行營王大臣㑹同該部議奏欽此臣等伏查
　　本年九月两江總督臣黄廷桂等恭請
皇上南巡經大學士九卿遵
㫖議奏應如該督等所請
示期巡幸用慰輿情蒙
諭依議允從南巡之舉當在辛未年春欽此今該御史
　　陸秩奏稱将來
翠華巡幸江浙萬姓歡呼統計官員人役以及外府縣
　　各鄉鎮雲集省㑹不下數十萬人而江浙錢米止
　　有此數一時騰貴勢所必然乞
勅諭江南督撫将運京銅觔酌留數十萬觔分發江浙
　　两省錢局増加鼓鑄存貯司庫届期将一半設局
　減價變賣其餘一半或有
恩賞以備給發泉布流通市價不能昻貴查江蘇浙江
　　現在開爐鼓鑄錢文充裕市價理應平減至我
皇上臨幸江浙
駐蹕省㑹一時人數雲集恐錢價驟昂其設局平賣之
　　處自應預為辦理查江浙两省嵗鑄錢文除搭放
　　兵餉外毎年俱存有餘錢浙江乾隆十三年鼓鑄
　　奏銷案内䦕報現在實存節年餘錢三萬八千八
　　百餘串江蘇乾隆十二年鼓鑄奏銷案内䦕報現
　　在實存節年餘錢四萬三百餘串均未據報部動
　　用再加十三年以後至辛未年春約計两省所存
　　餘錢共有十餘萬串以鼔鑄銅觔計算約用銅四
　　十餘萬觔已符該御史奏請酌留數十萬觔之數
　　毋庸将滇省額觧京銅再為截留應将前項存貯
　　賤文行令各該撫如數收貯以備應用再查浙省
　　本年報部收買銅觔有一百四十餘萬觔江蘇有
　　三十餘萬觔是現在銅數均属充裕若再量為増
　　鑄備用更属有益應令各該撫即於現設爐座内
　　酌量通融加鑄毋庸添爐以節浮費至届期作何
　　設局官賣之處應令各該撫斟酌妥辦務使錢價
　　平減其沿途經過地方亦應預為查辦毋使價昂
　　至奏請應兑辛未年漕粮江浙毎省截留十餘萬
　　石令該地方官装載船隻在蘇州之楓橋杭州之
　　墅河減價平糶之處臣等伏思
聖駕臨幸江浙其隨從官員人役至各該地方需米必
　　多米價難免昂貴若酌截漕粮減價平糶實與隨
　　從之官役及各該地方之小民日食均有禆益
　　應如所奏将江浙二省乾隆十五年冬應運漕粮
　　内毎省截留十萬石以備平糶至所留漕粮應截
　　何属米石並截留米石装載船隻應在何處平糶
　　應令總漕㑹同各該省督撫各按地方情形妥協
　　辦理報部查核奏入奉
㫖如議速行
　　乾隆十五年三月十四日黄廷桂奏言竊查江蘇
　　省寳蘇局鼓鑄青錢原設十六爐座毎年正勤二
　　十八夘鑄出錢文向係毎月一成搭放各營兵餉
　　繼因乾隆十一年銅鉛不敷當經前撫臣
　題准部覆暫停八爐止設八爐鼓鑄餉錢減為間月
　　一成搭放俟銅鉛敷裕之日仍復八爐照舊辦理
　　續因蘇局銅鉛錫觔已敷十六爐座之用現在存
　　錢無㡬以之搭放兵餉及将來
南巡需用恐致不敷經署撫臣雅爾哈善咨明户部将
　　原停八爐於乾隆十五年照舊復設鼓鑄今御史
　　陸秩奏請於
翠華臨幸之地截留銅觔増加鼓鑄經部議覆江蘇乾
　　隆十二年鼓鑄奏銷案内䦕報現在實存節餘錢
　　四萬三百餘串均未報部動用再加十三年以後
　　至辛未年春約計所存餘錢共有十餘萬串毋庸
　　将額觧京銅再為截留應将前項存貯錢文行令
　　如數收貯以備應用再江蘇現在銅數充裕若再
　　量為増鑄備用更屬有益於現設爐座内酌量通
　　融加鑄毋庸添爐以節浮費至届期作何設局官
　　賣之處應令斟酌妥辦務使錢價平減其沿途經
　　過地方亦應預為查辦奉
㫖依議速行欽此臣伏查乾隆辛未年春恭逢
聖駕南巡隨從辦事官員人役同時畢集而外府州縣
　　紳士耆民心殷瞻仰亦必千里恭迎人口既多需
　　錢自廣仰荷
聖恩洞鑒俯允部議行令籌辦臣查江蘇省乾隆十二
　　年鼓鑄奏銷案内原報存錢四萬三百三十三串
　　零因十三四年減爐鑄錢不敷一嵗搭放餉錢之
　　用已将前項存錢統入乾隆十三十四两年餉錢
　　通融凑用現今截至乾隆十四年年底止實止存
　　錢二萬三千六百一十九串零今乾隆十五年雖
　　經復設八爐鑄錢但查搭放餉錢乃
皇上優恤兵丁之曠典前因減爐錢少是以減為間月
　　一成搭放原經曉諭兵丁俟復設爐座之日照舊
　　按毎月一成搭放今既復設十六爐座餉錢亦應
　　仍照舊例按月一成搭放共計一嵗需錢八萬六
　　千七百八十三串零以原設復設十六爐嵗共出
　　錢九萬五千三百三十七串零計算僅存餘錢八
　　千五百五十四串零加之舊存餘錢二萬三千六
　　百一十九串零亦止存三萬二千一百七十三串
　　零查江省境内
車駕經臨之處自北而南共有二十三州縣道路綿長
　　需錢甚廣前項存錢實不敷用但若添爐鼓鑄未
　　免又需建房添設爐具等項誠如部議致多浮費
　　似應遵照部覆於現設爐座之内酌量通融加鑄
　　庶為允協隨經行據署蘇州布政使和其𠂻議覆
　　寳蘇局現設十六爐座正勤二十八夘之外酌再
　　暫行加鑄八夘嵗可得錢二萬七千二百三十八
　　串零又查十六爐毎嵗應用工料價值向係支給
　　錢文今應按照時價庫平給銀買辦又可節存錢
　　二萬一千三百八十八串零連前存剰餘錢共可
　　得錢八萬七百九十九串零以此分發
聖駕經由之各州縣仿照
巡幸東省之例設局委員官賣足可流通平價如有餘
　　剩留充下年搭放兵餉之用所需添鑄銅鉛錫觔
　　現有存局及委員採運足敷應用此項所添八夘
　　原為
南巡暫時需用應俟乾隆辛未年即行停止仍照舊例
　　二十八夘鼓鑄臣復加查核加夘添鑄不増爐座
　　既省建屋製具之費而錢文又得敷裕流通誠於
　　公事有益除經飭令照議妥辦一靣咨明户部外
　　至届期作何分𣲖設局官賣之處臣等自當籌酌
　　妥辦務期錢價平減以仰副
聖主念切民依之至意奏入報
聞
　　乾隆十五年六月十九日黄廷桂奏言竊查明春
　　恭值
聖駕南巡漕臣瑚寳奏辦粮艘迴避一摺奉
㫖交臣辦理查瑚寳摺内議将江浙两省起運船隻較
　　往年收兑䦕行均早二十日原属預籌之意但江
　　江南北民間穫稻遲早不同有八月底九月初收
　　割者亦有九月半後方始收割者所以向來䦕徵
　　俱在十月初旬以後今嵗䦕徵應飭有司運弁旋
　　徵旋兑徵完即可兑完兑竣即令䦕行均不許少
　　有延捱如此辦理可較往年赶早十餘日凡可以
　　催過宿遷者上𦂳催䟎速挽前進其不能催過宿
　　遷者亦不必預先指定灣泊之處盖縁粮船重大
　　風有順逆惟在臨時相度擇地停泊迴避或有帮
　　船一時迴避不及者即於河身寛濶處所挨次停
　　泊一邉恭候
御舟過後統令兼程遄行北上既無擁擠之虞又可不
　　致遲逾仍将各帮迴避地方停泊日期報明漕臣
　　咨部以備查考臣謹遵
㫖酌議覆奏至
南巡應辦各項事宜半載以來臣等率同司道盡心籌
　　畫定有章程悉交各該知府率同有司遵照辦理
　　即有尚湏増減之處臣等不過隨時妥酌似無遲
　　悞所需騎坐馬匹亦已計算停妥現有滿漢標營
　　額馬儘可撥調足用至安設塘站之馬亦有上下
　　两江馹馬通融抽調如或不敷再於江西驛馬内
　　酌量摘撥應俟兵部行文至日即便如數𣲖調惟
　　需用船隻數目難以預定但目今為時甚早俟八
　　九月間臣等另行請
㫖備辦亦可無悞奏入報
聞
　　乾隆十五年七月十七日黄廷桂吉慶奏言竊照
　　明春恭值
聖駕南巡一切預備事宜欽奉
恩㫖例應報銷者俱令動用公帑臣等督同總辦司道
　　逐一籌議如道路橋梁馬頭營尖茶棚等類係例
　　應報部者着動支藩庫錢糧
行宫名勝及附近上山道路并鋪墊陳設等類不應報
　　部者着動支運庫商捐銀两均經分别飭辦惟是
　　地方官應辦之事甚多若不為其區畫恐致擾累
　　閭閻有辜我
皇上省方問俗至意是以臣吉慶前曽靣
　奏請将商捐項下撥銀十五萬两交與藩庫帮助地
　　方官辦理差務仰蒙
恩允今臣等已撥銀五萬两交與江寧藩庫撥銀十萬
　　两交與蘇州藩庫令其酌量動用又河務預備事
　　宜亦需資辦理臣等公同啇酌亦撥給河庫銀二
　　萬两帮辦河工差務以免𣲖累凡動用藩庫錢粮
　　　者由巡撫稽核照例報銷動用運庫商捐銀两者
　　　(臣/)與黄廷桂公同稽核隨時登載冊籍俟
　聖駕囘鑾(臣/)等将用過數目另行具
　　奏奏入報
　聞
　　　乾隆十五年八月十六日總理行營事務和碩荘
　　　親王允禄等奏言據總督倉場侍郎書山等奏稱
　　　恭查
聖祖仁皇帝南巡所乘船隻向係坐粮㕔於天津收貯船
　　　内預備
　皇上明春巡幸江浙所有應用船隻自宜照例辦理惟
　　　是冬春之交河冰未䦕此項船隻必湏於本年九
　　　月間先行駕赴宿遷庶可臨期備用謹䦕船单恭
　　　請
　皇上𣲖出若干隻以便委員駕赴該處伺候仍令地方
　　　官搭篷苫盖以蔽風雨所有外雇水手及添换旗
　　　幛衣㡌篙櫓等物容臣另行查例備辦奉
　㫖總理行營王大臣議奏欽此恭查從前
聖祖仁皇帝南巡所用船隻應坐糧㕔承辦者俱令於天
　　　津收貯船隻内預備今恭遇
　皇上明春南巡該侍郎等以冬月河冰必湏於本年九
　　　月間先行駕赴宿遷䦕单奏請
　皇上𣲖出臣等謹按单内所䦕
　　翔鳯艇一隻大沙飛船一隻新沙飛船一隻新如意
　　　船一隻俱係
　皇上乘坐及
　御用之船自應先行駕赴其餘船隻有可減省者亦有
　　　不必帶往者臣等公同酌議湖船撲拉船二項係
　　　在
　御舟前行備用今於湖船三隻内酌用二隻撲拉船三
　　　隻内酌用一隻此外尚有
　　佛船一隻四執事船一隻清茶房船一隻又如意船
　　二隻看圍船二隻以上船隻南省備用甚易該督
　　撫等自必乗便預辦無庸於天津駕送以省長途
　　糜費再查此次駕赴南省船隻尚有應帶威虎船
　　六隻應令該侍郎等行文内務府將應帶威虎船
　　查交該侍郎等同
御船一并送往宿遷其應帶水手若干及添换旗幛衣
　　㡌篙櫓等物亦令該侍郎等照例辦理務於九月
　　内委員駕赴並行知江浙督撫令其搭篷苫盖及
　　應預備各項船隻敬謹辦理奏入
上諭曰御船但令将翔鳯艇一隻送去其沙飛如意船
　亦不必駕赴餘依議
　　乾隆十五年九月十五日允禄等奏言尚書蒋溥
　　奏預籌備貯一摺奉
硃批總理行營王大臣速議具奏欽此據稱来嵗江浙
　　等處恭遇
翠華巡幸凡
　扈從官兵人等需用等物應加籌畫查黒豆一項江
　　浙地方向不出産江南水次最近者莫如山東該
　　省上年秋成豐稔黑豆廣收價值平賤民間餘蓄
　　必多撥運江南取程甚便且官為買運糶賣較之
　　商賈販運貴賤判然仰請
勅下江浙督撫㑹同山東撫臣将如何採買撥運並運
　　貯何處糶賣及将來作何歸還原欵之處作速商
　　酌妥辦以期臨時濟用查明春恭遇
皇上臨幸江浙所有
　扈從官兵人等馬匹應用黒豆事在必需自應預籌
　　但隨
駕人員在浙江地方槩用船隻所乗馬匹俱留在紅花
　　埠與山東境内相連所需黒豆隨地可以取給應
　　令山東巡撫酌量運送沂州一帶以免價值昂貴
　　至江浙地方需用無㡬若東省撥運太多徒滋糜
　　費或該處調集營馬有需撥濟之處應令江浙督
　　撫酌用若干一靣知㑹山東巡撫即行撥運一靣
　　奏
聞奏入報
聞
　　乾隆十五年九月十六日兵部奏言查向例
皇上行幸各處一切往来本報事件俱由臺站接遞馳
　　送明春恭逢
聖駕南巡所有經由地方應照例安設臺站近據山東
　　巡撫凖泰奏稱該省擬安正站十五處腰站十五
　　處需馬二千八百五十匹臣部現在另摺核議具
　　奏其直𨽻江南浙江等省作何安設之處未據該
　　督撫等報部應請
勅交各該督撫遴委道府人員於嚮𨗳大臣勘定經由
　　處所并各省交界接壌地方詳加妥酌應於何處
　　擬安正腰各站需用車馬船隻如何調撥預偹逐
　　一妥議報部臣部𣲖員前往㑹同查勘安設至所
　　　安正腰各站需用坐臺筆帖式領催等臣部照例
　　　𣲖往馳送如臣部筆帖式領催不敷照例行文各
　　　部院衙門選送公同籖掣𣲖往俟
　囘鑾之日停撤奏入報
　聞
　　　乾隆十五年九月十七日允禄等奏言两江總督
　　　黄廷桂两淮塩政吉慶覆奏
　南巡船隻一摺奉
　硃批總理行營王大臣速議具奏欽此據稱明春
　南巡所有供奉
皇太后御舟
　皇上御舟臣吉慶敬謹製竣又於本年現造之官船内
　　　擇其輕便敬謹装修三隻以備應用至
　　扈從人員應需船隻數目前經奏請
　勅議行知到日即便遵照偹辦是各項船隻俱已預備
　　　其通州隨帶船隻如俟明年冰融開行勢必緩不
　　及用若於今嵗即行南来又恐多費似可無庸隨
　　帶臣查明嵗恭遇
皇上南巡所有
御舟及應用船隻現據該督等俱已預偹至奏稱通州
　　船隻似可無庸隨帶之處查本月八月内總督倉
　　塲侍郎書山等奏請酌送船隻經臣等定議奉
㫖酌減僅送
御舟一隻撲拉船一隻湖船二隻威虎船六隻其餘俱
　　已停其駕送是通州船隻原未令其帶往以省糜
　　費至前議所帶船隻俱係隨時應用為數甚少
　　目下河水未冰現在開行該督等所請可以無庸
　　再議奏入報
聞
　　乾隆十五年十月十九日閩浙總督喀爾吉善署
　　浙江巡撫永貴奏言乾隆十五年八月十六日奉
上諭據總理行營王大臣等議奏此次南巡隨帶船隻
　　行令倉場衙門照議定之數預備一摺朕思該督黄
　　廷桂等現在辦差所有恭奉
皇太后御舟及乘用各船自必先期敬謹籌偹即朕御用
　　之舟應令酌帶亦不必按照各項名目重複辦理着
　　傳㫖詢問該督等如彼處既經辦理妥協則通州帶
　　往船隻無庸多備况南省原係一水可通之地若江
　　省備船足用則自江至浙何湏遞為更换該撫永貴
　　亦不必另行預偹欽此又於九月初三日臣喀爾吉
　　　善奉
　　廷寄總理行營王大臣和碩荘親王等奏摺一件奉
　㫖御船但令將翔鳯艇一隻送去其沙飛如意船亦不
　　必駕赴餘依議欽此恭照明春
　翠華南幸江浙二省應行㑹辦事宜臣等於上年冬間
　　　及今春進京
　陛見路由江省業與两江督臣黄廷桂两淮鹽政臣吉
　　　慶等靣為啇酌本年六月内又經准咨専委大員
　　赴蘇㑹商集議所有自江至浙運河内供奉
御舟已擬由江淮直抵杭城需用
　扈從船隻亦從江省雇備其浙省站民各船均駕赴
　　江省以備差遣一應人夫水脚等費两省仍各自
　　按程給發覈實報銷至於杭州西湖錢塘江及紹
　　興三處河道皆有閘壩大江阻隔不通(臣/)等謹於
　　西湖恭備大小
御舟五隻錢塘江渡船一隻紹河
駐蹕大船三隻行駛小船一隻乆經鳩工庀材敬謹成
　　造三處需用扈
蹕之船臨時另行僱募應用是各項船隻俱已有備所
　　有通州之船除已奉
㫖𣲖出翔鳯艇一隻之外(臣/)等愚見似可無需多帶奏
　　入報
聞
　　乾隆十五年十月二十三日允禄等奏言侍郎兼
　　管順天府府尹蒋炳等條奏籌辦車两事宜一摺
　　奉
㫖總理行營王大臣議奏欽此據奏准兵部咨八旗存
　　京駝隻及
　上駟院挑選駝共一百八十九隻尚不敷六百餘隻
　　行令預行僱車此項抵駝車輛請以一車抵駝三
　　隻請令附近之遵化玉田豐潤延慶等州縣協同
　　辦理并令武備院等處先期核定數目知照所有
　　脚價草料銀两請於部庫支領又奏稱向來車輛
　　毎日給銀七錢二分如遇
駐蹕之日毎車日給草料銀五錢二分明嵗
南巡至順河集即登
御舟由江寧蘇杭㑹稽
囘鑾至順河集計五十餘程約六十餘日所有車輛若
　　令在彼守候計需二萬餘金糜費無益查八旗駝
　　隻縁自河南囘京不無疲乏是以僱車抵駝若喂
　　至明年三月臕力俱可滿足應請於三月中旬空
　　拉緩程至順河集等候
囘鑾之用其抵駝車輛無庸在彼守候又江南之王家
　　營山東之臺荘濟寧等處向為車輛聚集之地就
　　近僱辦亦属便易所有
囘鑾時内務府鑾儀衛需用隨營車輛應請
勅交各該撫轉飭該州縣等届期僱備應用查抵駝車
　　輛原因自豫囘京駝隻恐有疲乏不敷明春之用
　　是以該部行令該府尹等僱車抵算今查八旗駝
　　共八百八十一隻此次
巡幸河南共用駝八百一十八隻明嵗用駝之處其數
　　大畧相等再查八旗尚有存京駝六十三隻又有
　上駟院駝隻途次復經添換雖自河南囘京其中不
　　無疲乏計囘京後喂養两月臕力自是滿足儘可
　　敷用且由京至順河集不過一千數百里用以䭾
　　載亦不至於疲乏應令仍用駝隻以省僱車糜費
　　所有抵駝車輛令該府尹等停止添僱至所奏一
　　車抵駝三隻等條該府尹等原因籌辦抵駝車輛
　　起見今既仍用駝隻可以無庸再議惟内務府鑾
　　儀衛需用隨行車輛向來不過
駐蹕之日給與草料銀五錢二分今若長令守候亦多
　　糜費該府尹等既稱王家營臺荘等處為車輛聚
　　集之所僱辦甚易應令隨行車輛至順河集不必
　　守候需用之時即就近僱辦最為妥協但此項車
　　輛向來俱係該府尹等辦理若僅交與該省地方
　　官僱辦恐有未諳以致臨時貽悞應請将該府尹
　　等
特𣲖一員前往順河集㑹同各該督撫等董率地方官
　　指示稽查悉心備辦如蒙
俞允臣等即行知順天府并各該撫遵照辦理奏入報
聞
　　乾隆十五年十月二十四日允禄等奏言臣等議
　　覆蒋炳等籌辦車輛摺内請
㫖於該府尹等特𣲖一員前往順河集辦理車輛奉
㫖依議欽此謹将府尹等職名開列恭候
欽㸃一員奏入奉
㫖著蔣炳去
　
　
　
　
　
　
　
　
　
　
欽定南巡盛典卷八十九
欽定四庫全書
欽定南廵盛典卷九十
　奏議
　　乾隆十五年十一月十二日鴻臚寺奏言查定例
　　凡遇
皇上行幸沿途地方文武官員百里内接送明嵗
皇上南廵所有沿途地方文武官員幾十里以内接送
　　之處謹奏請
㫖奏入
上諭曰著在三十里以内接送
　　乾隆十五年十一月十三日總理行營事務和碩
　　莊親王允禄䓁奏言恭照明春
皇上南廵江浙所有應行預備事宜令(臣/)等定議具奏
　　伏查
皇上駕幸五䑓嵩山等處曽經奏准𣲖侍衛三班前鋒
　　䕶軍一千名其各處官員兵丁各就本處差使酌
　　　量派往所需官馬由京全數散給其大營尖營道
　　　路橋梁一應預備事宜交與地方官照例預備隨
　　　往之官員兵丁等所需米糧柴草等項令地方官
　　　聚集商賈公平交易明春
　翠華南邁遵
聖祖時廵之典慰臣民望幸之心問俗省方行慶施恵一
　　　切事宜仍循舊例但江浙二省自
聖祖仁皇帝廵幸以來厯今已數十年未邀
　萬乗寵臨至現在辦差及扈從官員人等俱未躬逢
　盛典凡一應預備事宜若不議定章程恐致臨時有悮
　　　(臣/)等公同酌議三吳兩浙帶水縈紆非平原陸路
　　　可比
　皇上聖駕南廵羽衛固宜嚴肅若隨從官兵太多則舳
　　　艫相接縴挽不易必宜量為酌減方可遄行無滯
　　　除扈從文武大臣等應行中途留住及隨往江浙
　　　已䝉
欽派此次自京起程時侍衛仍派三班其所派三班統
　　於六班中揀選足額至兵丁應派八旗六百名健
　　鋭營四百名共一千名但此次隨往兵丁中途應
　　行减派其江浙一路又俱乗船行走健鋭兵乆不
　　操練恐致生疎應請停其派撥所有兵丁統於八
　　旗内遴派前往其各處官員兵丁執事人等仍照
　　例交各該處視其差使之繁簡酌量揀派至江南
　　登舟時除差使𦂳要必應全行隨往外其各處官
　　員人等一槩量為酌減但取差使無悮而衙門執
　　事足敷承應餘俱令其留住其前鋒䕶軍等兵減
　　派五百名合之江寜迎
駕兵二百名共有七百名亦足備水營差使之用其章
　　京視兵丁之數擬派四十員以資管轄虎鎗侍衛
　　兵丁一百三十七員名内揀選四十員名以供虎
　　鎗差使其餘侍衛入於三班侍衛數内兵丁入於
　　前鋒䕶軍五百名數内一體揀派其備帶銀兩縀
　　　疋等項交與户部内務府其奏備帶上船後祗須
　　　酌量敷用隨營載往所有應騎官馬人等按照應
　　　給馬匹數目仍於京中全數給發俱先支與兩箇
　　　月路費途間約計日期再行找給至江浙路程往
　　　返􁑻有五千七百餘里而由京至江南登船旱路
　　　不過一千四五百里且馬匹俱應留住喂養儘足
　　　歇息毋庸再行更換隨
　駕大臣官員應領明年春季俸銀俱扵今冬十二月内
　　　先行支放以便料理行裝至屆時
皇太后
　皇上旱路劄營所需大城䝉古包帳房等項俱照今秋
　　　河南之例帶往二分工部應備黄城樁橛䒭項亦
　　　令照例帶往所用駝隻及茶膳房等處應需駝隻
　　　車輛交與各該處照例預備
　皇上至徐家渡過河至直𨽻厰地方留駐旱營一日
　閲視髙堰堤工所用大城䝉古包帳房等項應先期運
　　往劄營等候至
皇上登舟後照(臣/)等減定之數帶往隨行之大臣官員
　　等駝隻馬匹等項亦俱不必過河令與留駐之官
　　兵一體留駐仍着總管大臣哈逹哈等加意管束
　　並酌量於黄河迤北寛曠處所或分作二處或合
　　住一處安静守候毋許稍有滋擾至
皇上囘鑾時總管大臣率領留住官兵於就近地方恭
　　迎
聖駕其留住官兵之馬匹自行拴養外隨往江浙人等
　　所領官馬或交與留駐之人托其代喂或伊等各
　　留家人照管聴其自便官用駝隻交與山東廵撫
　　分給附近各州縣及緑旗官弁等喂養俟
皇上囘鑾時先期趕赴等候總管大臣㑹同兵部照數
　　散給其囘京所用車輛前經(臣/)等議奏奉
㫖派出侍郎蒋炳前往㑹同該地方官經理僱備自可
　　無悮再查徐家渡至直𨽻厰
閲視堤工自小五䑓至揚州平山堂髙旻寺等處由錢
　　家港至江寜府由蘇州至靈巖鄧尉虎邱等處由
　　杭州至西湖由紹興至
　禹陵南鎮等處俱係旱路應需馬匹除預備
皇上所乗御馬用船載往一切必應隨帶官物交與該
　　督撫等預派人夫擡運隨從人等所需馬匹康熈
　　年間皆取用於地方每大臣一員給馬五匹章京
　侍衛官員等每員給馬三匹䕶軍𦂳要執事人等
　　每人給馬二匹其餘人等每二人給馬三匹現在
　　江南浙江二省駐防官兵所拴官馬共九千八百
　　餘匹緑營六千八百餘匹驛馬三千九百餘匹除
　　驛馬應酌留一半以供驛遞差使外合計共有一
　　萬八千七百餘匹此次隨往江浙大臣三十三員
　章京侍衛官員等六百一十一員拜唐阿兵丁等
　　二千五百五十九名合計需馬六千六百九十餘
　　匹除自錢家港至江寜自杭州至西湖自紹興至
　禹陵等處所需馬匹均應全數散給其由徐家渡至
　　直𨽻厰旱營由小五䑓至揚州平山堂髙旻寺由
　　蘇州至靈巖鄧尉虎邱等處非係𦂳要差使必須
　　隨往者俱可留於舟次不必全行此三處所需馬
　　匹俱應減備十分之四約計備馬四千匹即可敷
　　用應交與江浙督撫及京口杭州將軍等扵旱路
　應散馬匹之處照數預備在就近地方散給每馬
　　十匹之外仍多備一匹以便臨時添用其散給馬
　　匹時交與領侍衛内大臣兵部㑹同分派至上船
　　交馬後該地方文武官即將馬匹由陸路趕至前
　　途通融預備或分作二起輪流更替應付交與該
　　督撫酌量辦理其官員兵丁人等隨身行装等物
　　有應用人夫擡運者俱令地方官聚集民夫聴其
　　自行僱用再查總督黄廷桂等奏請
聖駕南廵隨從人等需用船隻數目應備若干并何項
　　人員於
御舟前後何處行走之處請分别定議預行知㑹遵照
　　備辦等因一摺奉
硃批總理行營王大臣等議奏欽此臣等公同酌議此
　　次隨往江浙官兵人等雖經大加酌减若所用船
　隻稍令寛裕猶恐擁擠難行擬將派出之一品大
　　臣三員二三品大臣九員及
御前大臣領侍衛内大臣等四員
御前乾清門行走大臣十二員鑾儀衛武備院堂官四
　　員或每員給船二隻或給船一隻均按其品級分
　　别給與其侍衛官員等或每二三人給船一隻或
　　每四五人給船一隻拜唐阿兵丁人等或每八九
　　人給船一隻或每十數人給船一隻皆酌量其差
　　使之緩急行檔之分合船隻之大小分别匀派除
　　装載物件之便民船二十五隻外統計共需沙飛
　　馬溜船四百四十一隻即可敷用仍令其船十隻
　　之外多備一隻以便臨時添補之用現在該省或
　　有預備多餘船隻俱即令其各覔生理不必守候
　　屆期仍請特派大臣二三員前往㑹同兵部及地
　　方官經理其事先期各給印票按照派定船數一
　　一散給如有不遵定數擅行搶奪者即行恭處至
　　所派船隻頭號者居多或有不敷准其大小酌量
　　抵算通融乗座其各項船隻行走先後次序
御前大臣領侍衛内大臣軍機大臣
御前侍衛皆係
皇上親近侍從之臣其船隻應在
御舟之前上駟院侍衛官員人等皆有伺候馬匹差使
　　其船隻應與装載
御馬船隻一併在前行走批本奏事軍機處侍衛處内
　　閣兵部官員等皆係承辦𦂳要事件之員亦應令
　　其在前行走其餘大臣侍衛官員等船皆照舊例
　　在後行走若有承辦事件必應在前行走之處俱
　　令臨時自行奏請再管理
御舟及稽查各項人等船隻應需専管之人俟臨時奏
　　請於隨從之大臣内派出一二員協同䕶軍統領
　　等専司管理凡各項船隻行走及停泊之時各按
　　派定次序毋令擁擠再查
皇上由江南舟行至浙江應用縴夫已經遵
㫖傳諭江南河道總督及江浙督撫令於河兵内撥用
　　該督等自應遵照辦理臣等毋庸另議至
皇上駐蹕行宫隨從官兵除應行該班值宿外其餘官
　　員人等如離水次在十里以内者俱令仍囘各船
　　住宿若離水次甚逺令地方官於附近寺院歇店
　　及民間原有之空閒房屋酌備數處以便住宿不
　　許佔住民房以致滋擾冄隨從官兵所需米糧柴
　　草等項俱交與直𨽻山東督撫於
駐蹕之處廣聚商人貿易不許在京客販隨營賤買貴
　　賣并令提督衙門及該地方官嚴行查拿至登舟
　　之後所需物件若往各村市購買未免往返阻滯
　應交與江浙督撫等派地方官招集商販於行營
　左近公平售賣至於黑豆一項前據尚書蒋溥所
　奏經(臣/)等議令山東廵撫酌量採買運送沂州一
　帶以免價值昻貴至江浙地方需用無幾或有應
　行撥濟之處令咨明東撫撥運業經奏准現據準
　㤗奏稱酌買黑豆三萬石運貯沂州一帶以供東
　省支糶再買二萬石運貯䑓荘水次以備接濟江
　浙聴其委員領運其留養馬匹並酌買麩草髙糧
　　以備支糶奉
硃批總理行營王大(臣/)等議奏欽此查該撫所奏酌買
　　黒豆運貯沂州等處分别支糶接濟之處與臣等
　　原議相符應如所奏辦理其留養馬匹所需麸草
　　髙糧亦應如所奏令其酌量數目預期購買運至
　　官兵留住處所以備支糶統於事竣歸還原欵所
　　有經過地方大營尖營及舟行水營并道路橋梁
　　一切應行預備之處俱著直𨽻山東浙江各督撫
　　照例辦理又(臣/)等伏查從前原議
皇上至順河集登舟由水路至徐家渡過河是以(臣/)等
　　於議覆蒋溥蒋炳等條奏豆石車輛摺内俱即照
　　此定議今該督黄廷桂又奏請将順河集迤南三
　　站縴路改為
御路由旱道至徐家渡過河雖據稱商之兆恵等亦以
　　為然但是否果屬妥協應俟兆恵等回京之日奏
　　明請
㫖遵行如有應行改換事宜(臣/)等再行定議奏入報
聞
　　乾隆十五年十一月十五日閩浙總督喀爾吉善
　　署浙江廵撫永貴奏言本年十月十八日接准部
　　咨欽奉
上諭朕明春廵幸江浙所過道路橋梁該地方官現在
　以次預備應遣嚮導大臣覆加查㸔著兆恵努三就
　近自開封府馳驛前往并傳諭該督撫等一切供頓
　料理務從簡樸毋得徒尚紛華以致糜費欽此(臣/)等
　　遵即自省前往交界會同嚮道大臣查㸔於十一
　　月二十九日嚮道大臣兆恵努三抵浙界(臣/)等迎
　　赴前途跪請
聖安後兆恵謹将面奉
諭㫖備細宣示(臣/)等一一跪聆訖兆恵努三復将沿途
　　道路橋梁各項俱應聴從民便不必過於開廣經
　　由街市止須打掃潔浄不可動民房寸椽片瓦告
　　知(臣/)等(臣/)等即㑹同兆恵努三聨銜出示宣布省
　　事便民之
聖心咸使知曉隨順道查看於初一日抵省徧閲各處
行宫景亭并西湖
御舫即渡江閲看紹郡道路暨行盤
御舟事宜畢旋省即于初八日起程回京復
命(臣/)等恭查浙省自䝉
聖恩俯順輿情
翠華臨幸臣民無不踴躍急公願效子来之義(臣/)等凛
　遵
聖訓凡有應行修建工程與應預備什物事事委員動
　　支公項撙節辦理即如省城各項工匠因部定日
　　給工價實不敷匠夫日食曽經
　奏明照民間之例増給仰邀
睿鑒俞允浙江寔無科斂民財以致糜費情事至於一
　　應工程浙省現任各員與閩省調来各員領銀承
　　辦各員皆志切急公倍求堅固整飭自願捐資加
　　工承辦者有之(臣/)等因其出於奉公敬事之誠加
　　以奬勵俾抒誠悃其沿塗修做道路
　營盤有必湏藉用民力之處鄉民皆荷鋤舉鍤踴躍
　　赴工(臣/)等尚令地方官各給與飯食之資不令枵
　　腹從事此皆浙省辦理之實在情形也至浙省預
　　備修整之道路
　營盤綵牌綵亭等項(臣/)等因杭嘉二郡遍地桑麻惟
　　恐有礙民業道路止就舊有縴道平治並未開闢
　寛廣其看定
　營盤處所有用民地修築者量其所獲花利按畝償
　　給俾免失業沿途綵牌綵亭等項屢據士民呈請
　欲效巷舞衢歌之意(臣/)等恐過於糜費但令就城
　　市總滙處所間或搭盖業經附摺奏
聞惟是輿情難以槩行禁遏致伊等踴躍忭舞之忱無
　　由上逹(臣/)等惟當剴切曉諭士民切勿過於華麗
　　繁多以仰副我
皇上崇儉斥奢之至意再杭城内外兩處
行宫前經(臣/)永貴在京
陛見面奉
諭㫖與大學士忠勇公(臣/)傅恒㑹商繪定圖式恭呈
聖覽遵即回浙與(臣/)喀爾吉善遵照㑹辦雖現在一切
　　規模制度悉照原圖而房間門户以及進深寛濶
　　丈尺不無因地制宜稍為變通處所現已将次告
　　竣所有(臣/)等欽遵
聖訓并浙省實在情形謹繕摺具奏仰慰
睿懐奏入
上諭曰覽奏俱悉一切辦理妥協
　　乾隆十五年十一月二十四日鑾儀衛奏言恭照
　　明春
皇上南廵經總理行管王大臣議奏内稱
御前大(臣/)領侍衛内大臣軍機大臣
御前侍衛
　乾清門侍衛皆係
御前隨
皇上親近侍從之(臣/)其船隻應在
御舟之前上駟院侍衛官員人等皆有伺候馬匹差使
　　其船隻應與装載
御馬船隻一併在前行走及批本奏事處軍機處侍衛
　　處内閣兵部官員等俱係承辦𦂳要事件之人亦
　　應令其在前行走如有承辦事件必應在前行走
　　之處俱令各該處臨時自行奏請查(臣/)衙門隨從
　　轎輿係預備
皇上内廷并下船上岸之用所有儀仗必須(臣/)在前排
　　設於早晚仍行奏樂更鐘每在
御營内預備務湏在前行走始可無悮如令在後行走
　　船隻甚多擁擠一處不能無悮伏乞将(臣/)衙門隨
　　從轎輿儀仗樂器更鐘等項并執事人等船隻亦
　　與上駟院官員等一例在前行走奏入報
聞
　　乾隆十五年十二月十一日允禄等奏言總督黄
　　廷桂奏預備
南廵馬匹縴手一摺奉
硃批管理行營王大(臣/)議奏欽此據稱明嵗
南廵一切
　扈從官員人等所需騎坐馬匹今於江寜鎮江兩處
　　駐防旗兵拴養馬匹並督撫提鎮標營額馬内共
　　酌調二千餘匹以之分布預偹至沿途䑓站業經
　兵部派出司員自宿遷縣起至蘇州平望勘定正
　　腰各站共三十七處約設馬二千一二百匹現在
　　咨部酌定俟部覆至日於上下兩江州縣驛馬内
　　抽調足用以備傳遞本摺文報之需又應用船隻
　　亦經預為雇備俟定有數目行知到日即於年底
　　新正飭令齊抵直𨽻厰迤南水次庶便臨時散給
　　至縴手人等除河兵恭備
御舟需用外其扈從人等應用縴手将通省不辦差州
　　縣之民壯鹽快通融調用其不敷者再於沿途州
　　縣雇備民夫恭查明春
皇上南廵所有應行隨往江浙之大(臣/)官員兵丁人等
　　需用船隻馬匹業經(臣/)等酌定應需數目于本年
　　十二月十三日具奏奉
㫖依議欽此當即行文該督撫等遵照預備其縴手一
　　項亦屬水路必湏
皇上御舟縴手已遵
㫖傳諭該督撫等於河兵内撥用此外沙飛馬溜船隻
　雖本船原有水手人等以供縴挽但
御舟遄行迅速隨從各船若不酌添縴手難免遲悮今
　　該督奏稱将通省不辦差之州縣民壮鹽快通融
　　調用其不敷者於沿途雇備民夫辦理已屬妥協
　　但在
御舟之前行走各船自應多添縴手俾其前行無滯其
　　在
御舟之後行走各隻僅須酌添數人即可於一日之内
　　挨次陸續抵泊不必多為預備應令該督酌量分
　　别妥辦以省僱偹之繁至於沿途安設臺站以備
　　遞送本報等項事𨽻兵部既據勘定正腰各站咨
　　部酌定應聴該部照例辦理奏入報
聞
　　乾隆十五年十二月十二日兵部侍郎兼管順天
　　府府尹蒋炳奏言竊照明春恭遇
聖駕南廵所有
囘鑾時需用車輛(臣/)欽奉
諭㫖前往順河集㑹同江南山東督撫董率地方官備
　辦(臣/)當将兩省作何分派料理咨商兹准兩江督
　　(臣/)黄廷桂山東撫臣準㤗覆稱兩省應各分派一
　　半至所需車價或由江南山東給發或由内務府
　　給發(臣/)伏查
回鑾時所需車價約銀萬餘兩今車輛既在兩省備辦
　　似應即由該督給發照例報銷再查兩省辦車(臣/)
　　應先期到彼預行料理擬即隨
駕前往合並奏明奏入
上諭曰知道了蒋炳不必隨往俟應去之時冄酌量前
　去
　　乾隆十五年十二月十三日兩江總督黄廷桂奏
　　言竊查明春扈從官兵所需各項食物其程站如
　　在陸路者自應於
　大營附近一里外設立買賣街以便就近買用惟水
　　路行走兩旁均係河堤縴道之外即係水田溝塍
　交錯舉歩維艱别無隙地堪設貿易之所若於五
　六里或七八里之外勉強擇地設立而官兵船隻
　　必待停泊之後始行登岸覔買時已傍晚不特往
　　返遥逺有悮食用且恐昏暮歸船難以識認将有
　　終夜尋覔而不得者轉屬未便(臣/)與司道等再三
　　籌計如米麺柴炭原可隨船載装不妨多貯查沿
　　途如清江浦揚州鎮江蘇州均有
駐蹕日期且此四處相隔不過四五站及二三站不等
　　一切隨從官兵人等應請于此四處将米麺柴炭
　　量其足用上岸購買一次即可為數日之需至葷
　　素蔬菜䒭類難以久貯必須每日買用者查南省水
　　路城市相接村鎮毗連凡經過之處均有舖户出
　賣應聴官兵隨地購買無虞缺乏臨時(臣/)再大張
　告示曉諭兵民各按本處市價公平交易不許髙
　擡價值抑勒強買仍揀派文武官弁所在稽查弹
　壓以杜争端所有水路難設買賣街縁由謹繕摺
　奏
聞恭俟
命下(臣/)咨㑹總理行營處冄行一體遵照奏入
上諭曰諸凡皆妥欣悦覧之
　　乾隆十五年十二月十八日喀爾吉善等奏言竊
　　照辛未年春恭逢
翠華南幸所有沿途驛站最為𦂳要前經(臣/)等詢商直
　　𨽻山東江南等省及飭行總理司道等分别查勘
　　彚奏謹查南北情形不同道路逺近各異自須因
　　地制宜變通籌辦自江省交界至杭州城内
行宫計程二百七十里分設杉青閘石門鎮塘棲鎮杭
　　城正站四處王江涇石門鎮安樂橋拱宸橋腰站
　　四處毎處相離二十餘里至三四十里不等若照
　　直𨽻山東等省正站設馬百匹腰站設馬五十匹
　　未免過多今按康熈年間舊例正站各設馬七十
　　匹腰站各設馬三十匹共設快船四十隻又自杭
　　城渡江由蕭山江干至紹興府城麓湖村
　大營計程一百里分設轉塘村麓湖村正站二處江
　　干板橋腰站二處每處相離不過二三十里其路
　　較近為時亦暫擬照杭嘉一帶再為酌减正站各
　　設馬四十匹腰站各設馬二十匹共設快船二十
　　隻惟浙江站馬有限通省不過百匹祗敷本處差
　　遣之用是以貼站馬共五百二十匹悉調營馬派
　　值其餘一切乗騎備差之馬尚多亦均于滿漢各
　　營撥用所有沿途一切棚厰槽棧以及草料遞夫
　　等項乆經預為安頓貯備不致臨期缺乏除安設
　　營站事宜已委温處道張九鈞樂清協副将王(臣/)
　　㑹同部員勘明報部外所有(臣/)等辦定驛站并調
　　撥營馬及選用塘兵民壮縁由理合繕摺具奏奏入
　　報
聞
　　乾隆十五年十二月二十二日江蘇廵撫王師奏
　　言恭照辛未年春
聖駕南廵一切預備事宜經塩臣吉慶㑹同督臣黄廷
　　桂具摺
　奏明道路橋梁馬頭營尖茶棚等項例應報部者動
　　藩庫錢糧由撫臣稽核報銷
行宫名勝及附近上山道路并鋪墊陳設䒭項不報部
　　者動支運庫商捐銀兩由鹽臣稽核登簿奏
聞奉
硃批好知道了欽此續准工部咨令将道路營尖馬頭
　　橋座供應器具什物船隻縴夫飭令預備将現在
　　作何辦理之處先行報部俟差竣日核實造冊報
　　銷當即轉行遵照妥辦兹據布政使永寜等詳稱
　　　道路橋梁河道馬頭營尖茶棚教塲製辦縴夫水
　　　手衣㡌等項及屯駐馬騾地方并設買賣街應備
　　　麥豆等物添雇騾頭船隻摃縴等夫均係應動司
　　　庫錢粮備辦但欵項繁多必須隨時隨事酌核辦
　　　理難以預定銀數應請仿照直𨽻山東辦過成例
　　　隨時動辦事竣核實報銷再查司庫耗羡存公銀
　　　兩不敷支給請於司庫雜税及驛站餘剰等銀内
　　　暫行動用俟事竣核明應銷者報部請銷應賣還
　　　原價者照數歸欵如此辦理庶免稽悮經(臣/)與督
　　　臣一面如詳確核妥辦一面分案咨明户工二部
　　　今准户部咨覆雜税耗羡等銀例應奏明動用相
　　　應遵照部文具奏伏祈
　皇上睿鑒飭部查照俟事竣時(臣/)等核實報銷冄查金
　　　山
　行宫對渡之錢家港係康熈年間
御舟停泊之所今年乆淤墊應加挑濬深通以便停泊(臣/)
　　等檄行司道詳加勘估約需銀二千餘兩現在興
　　工挑濬俟工竣一併確核報銷奏入
上諭部知之
　　乾隆十五年十二月二十三日允禄等奏言黄廷
　　桂奏請酌減馬匹一摺奉
硃批總理行營王大(臣/)速議具奏欽此又喀爾吉善等
　　奏籌辦馬匹縁由一摺奉
硃批原議大(臣/)速議具奏欽此據黄廷桂奏接准
　廷議應備馬匹數目(臣/)隨於通省滿漢標營内均匀
　　抽調照數預備派員管領又因浙省止有馬五千匹
　　不敷應用(臣/)酌備馬二千餘匹屆期趕赴浙省協濟
　　但查此次應用正餘馬匹為數衆多沿途並無平
　　原空曠及寛展村鎮可以安頓此數千馬匹之地
　　以便飼餵者且揚州蘇州人稠地狭若安置四千
　　餘匹馬擁擠喧囂阻滯道路殊多未便似應請将
　　無𦂳要差使之官員兵丁並跟隨人等所需騎馬
　　再為酌減再查由焦山過江至象山起旱至甘露
　寺等處回至
駐蹕之處需用馬匹似應照揚州之例一體備辦又此
　　次經嚮導大(臣/)勘定沿途如淮安寳應髙郵丹徒
　　丹陽常州無錫等處
車駕進城廵幸隨從官員所需騎馬因
　廷議在先勘定在後未經議定統請一併定數以便
　　遵照於前項馬内輪流預備又據喀爾吉善等奏
　　稱由杭州至西湖由紹興至
　禹陵南鎮蘭亭名勝等處各陸路原止備
皇上逰幸所經
御道近不過二三里至十餘里惟雲棲一處最逺亦僅
　　二十餘里原非按站行走之旱道更鮮空曠地塲
　　可以屯扎數千馬匹且馬多道窄恐致擁擠喧雜
　　(臣/)等因南方城市馬匹䭾載什物難以行走已預
　　備人夫擬将
御用什物敬謹摃擡下至官兵行李亦用人夫搬運所
　　需騎乗馬匹(臣/)等擬于杭紹調集通省營馬五千
　　匹以供乗用查(臣/)等原議應行預備事宜以隨從
　　人等所需馬匹康熈年間皆取用於地方每大臣
　　一員給馬五匹章京侍衛官員等毎員給馬三匹
　　䕶軍𦂳要執事人等每人給馬二匹其餘人等每
　　二人給馬三匹現在江浙二省駐防官兵所拴官
　　馬共九千八百餘匹緑營六千八百餘匹驛馬三
　　千九百餘匹除驛馬應酌留一半以供驛遞差使
　　外合計共有一萬八千七百餘匹此次隨往江浙
　　大臣三十二員章京侍衛官員等六百一十一員
　　拜唐阿兵丁等二千五百五十九名合計需馬六
　　千六百九十餘匹除自錢塘港至江寜自杭州至
　　西湖自紹興至
　禹陵等處所需馬匹均應全數散給其由徐家渡至
　　直𨽻厰旱營由小五䑓至揚州平山髙旻寺由蘇
　　州至靈巖等處非係𦂳要差使必應隨往者俱可
　　留於舟次不必全行此三處所需馬匹俱應減備
　　十分之四約計備馬四千匹即可敷用應交與江
　　浙督撫等於旱路應備馬匹之處照數預備在就
　　近地方散給每馬十匹之外仍多備一匹以便臨
　　時添用其散給馬匹交與領侍衛内大臣兵部㑹
　　同分派至上船交馬後該地方官即将馬匹由陸
　　路赶至前途通融預備或分作兩起輪流應付該
　　督撫酌量辦理業經奏准行文知照今黄廷桂既
　　於通省滿漢標營内均匀抽調照數預備派員管
　　領臨期自可無悮至所稱江南無平原空曠及寛
　　展村鎮可以飼餵數千馬匹及揚州蘇州人稠地
　　狭若安置四千餘匹馬擁擠喧囂殊多未便應請
　　再為酌減之處(臣/)等恭查
皇上此次廵幸江浙上船之後水程居多若遇舍舟遵
　　陸之地
聖駕既由陸路至行營駐蹕隨從官兵若非必應隨行
　者已在酌減並留住之列所有大臣官員兵丁人
　等均有應辦差使或應先往伺候或應隨侍行走
　若不給與馬匹仍令乗船前往實屬緩不及事徒
　歩追隨更恐貽悮是以(臣/)等酌量數目分别定議
　於鎮江至江寜及杭州紹興等處均令全給其餘
　各減去十分之四不過僅取無悮差使並無多令
　預備之處今黄廷桂既已遵照所定馬匹數目如
　　數預備獨因地方狭窄奏請酌減(臣/)等查照康熈
　　年間舊例合之現在隨從人數似不便遽行議減
　　以致臨時周章但黄廷桂既為此奏亦必實有
　　難于照數預備情節(臣/)等再三斟酌應将原議毎
　　馬十匹之外多備一匹之處准其量為減省其餘
　　應需馬匹令其隨處儘數預備如遇地方實在狭
　　隘不能多備者或臨時将非𦂳要差使之大臣官
　　員應需馬匹毎員酌減一二匹兵丁人等亦各分
　　别減給仍照原議派領侍衛内大臣㑹同地方官
　　均匀分派如此通融辦理庶差使不致有悮而地
　　方官員亦無掣肘之虞矣其由焦山過江至象山
　等處及續經嚮導大臣勘定所過各州縣
車駕進城廵幸所有隨從大臣官兵人等需用馬匹現
　　在定議一二百匹已可敷用又喀爾吉善等所奏
　　於杭紹二處預備馬五千匹之處查現據黄廷桂
　　備馬二千匹赶赴浙省協濟是該省馬匹亦可如
　　數預備但江浙二省情形畧同今江省既准臨時
　　酌減浙省自應照例一體辦理俾得從容應付至
　　所需馬匹僅供騎乗並無議及䭾載若一切隨帶
　　官物原議令該省督撫預備人夫擡運已經行知
　　其喀爾吉善等所奏預備人夫以備摃擡之處毋
　　庸再議俟
命下之日(臣/)等行文黄廷桂喀爾吉善等遵照可也奏
　　入報
可
　
　
　
　
　
　
　
　
　
　
　
　
　
　
欽定南廵盛典卷九十
欽定四庫全書
欽定南巡盛典卷九十一
　奏議
　　乾隆十五年十二月二十六日兵部奏言(臣/)部查
　　向來
皇上巡幸各處沿途安設臺站調撥馬匹原期一切本
　　報事件馳逓迅速不致稍有稽延明春恭逢
皇上巡幸江浙應設臺站業經(臣/)部派員查勘安設正
　　站四十九處腰站四十九處除直𨽻山東俱係旱
　　路一切本報皆由馬上馳逓毋庸另議外惟江省
　　前據該督黄廷桂咨報蘇常鎮三属因旱路窄狹
　　雨水過多丹徒等六驛原各設站船十五隻以代
　　驛馬淮揚徐三属旱路稍寛馬行尚易向未設立
　　站船來春
聖駕經臨臺站馬匹請照山東之例正站安設九十匹
　　腰站五十匹或一時雨水過多則旱站之外當有
　　水站請於丹徒等驛站船内共撥四十隻分泊於
　　宿遷等處以備代馬之用至船隻行駛窮日夜之
　　力不過百餘里若非過於泥濘所有本報等項仍
　　當由馬馳送又近據該督咨報江省非産馬之地
　　此畨差務需馬繁多臺站馬匹若照前議安設則
　　别項差使殊費周章請照康熙四十六年之例正
　　站安馬七十匹腰站三十匹至前議船隻尚可酌
　　添請毎處總偹船十五隻所有丹徒等處原設站
　　船十五隻者毋庸議外至宿遷等十處向無站船
　　毎處僱備快船十五隻則水陸兼備𦂳要本報等
　　件無虞遲滯(臣/)等伏查江南地方該督既稱馬匹
　　短少此畨差務需馬繁多請将臺站馬匹照康熙
　　四十六年之例正站安設七十匹腰站三十匹是
　　按該省馬匹之多寡酌量安設自應如該督所議
　　辦理務期臨時不致貽悮至所稱安設水站雇備
　　船隻以備代馬之用並稱船隻行駛窮日夜之力
　　不過百餘里查本報事件闗係𦂳要向例皆由馬
　　上馳送毎一時限行三十里計算晝夜限行三百
　　六十里原以杜稽延遲滯之弊向来各省即有崇
　　山竣嶺冰凝雪滑之地俱能按時逓送今該省雖
　　雨水過多亦不過一時泥濘未可因此另雇船隻
　　僱用且據稱晝夜只行百餘里則船隻逓送更不
　　若馬行之便㨗一設船隻勢必避勞就逸概欲登舟
　　轉致遲滯該省既設站馬儘可供本報之用應将
　　該督所請安設水站雇備船隻之處毋庸議奏
　　入報
聞
　乾隆十五年十二月二十七日總理行營事務和
　碩荘親王允禄等奏言臣等議得據努三奏稱一
　届期
皇上座船行走
御前乾清門侍衛前引四副撒袋併帮助縴繩侍衛俱
　　應在沿岸乘騎馬匹或令若干人騎馬行走
皇上船前
御前乾清門侍衛等坐小船如何前引行走之處俟
御前大臣等定議時将馬匹小船交與該督預備(臣/)等
　　㑹同
御前大臣敬謹酌議
皇上座船時派
御前乾清門侍衛各二員
皇上船前前引船隻派出兩對在兩邊行走
御前乾清門侍衛等酌量乘座
皇上船旁令一人騎馬在河沿行走以備
皇上差遣拉船帮縴侍衛等酌派四員四副撒袋令在
　　拉船帮縴侍衛後行走此項人員令
御前大臣臨時具奏在
御前乾清門侍衛内酌量派出輪班行走前引船隻應
　用馬匹令該督合算人數預備一查得經由府州縣
　　城俱臨河相近河岸窄狹且兼水田地方甚屬難
　　行(臣/)等酌量離城門一二里或三四里之間定擬
　　馬頭交明地方官自船上岸由岸登船馬頭令其
　　修理外
皇上經由各城當日
回鑾之處應各備馬一百五十匹給隨行大臣侍衛拜
　　唐阿乘騎拏馬時派出侍衛什長等帶領親軍由
　　地方官取領預備
皇上登舟時侍衛什長等将馬匹收回照數交與地方
　　官太監等乘騎馬匹交上駟院人等拏給各城街
　　道窄狹難執馬上儀駕且道路不甚逺令校尉等
　　執步下儀駕章京等令其騎馬
皇上城内巡幸畢及至馬頭登船時大船不能趕到如
　　預備等候地方窄狹且江南既有預備
皇上升座如意快船即将此項船隻先行令其前往馬
　　頭地方等候
皇上升如意船後或登大船或緩行等候皆可查據努
　　三既稱
皇上經由府州縣城臨河相近河岸窄狹難行地方酌
　　量交與地方官自城門一二里或三四里之間
　　修理馬頭毋庸另議外所稱
皇上經由各城當日
回鑾等處隨行大臣官員拜唐阿等必需乘馬應交該
　　督毎處各備馬一百五十匹至拏馬交馬經由各
　　城道路窄狹難執馬上儀駕令執步下儀駕章京
　　等令其騎馬之處俱照所奏外至
皇上巡幸城内時既稱大船不能趕到如預備等候地
　　方窄狹江南既有預備如意船隻令其先行在馬
　　頭等候亦照所奏行一存留人等俱令在徐家渡
　　等處駐扎地方窄小草豆難以購買或令伊等在
　　楊家荘宿遷縣山東郯城縣沂州等處可得草豆
　　地方散住俟
皇上回鑾時仍令迎至黄河北徐家渡營盤等候查從
　　前(臣/)等以
皇上登船後存留官兵令在黄河北寛厰地方或分二
　　處駐札或在一處駐札之處交令管轄大臣等加
　　謹約束具奏行文今努三雖稱徐家渡地方窄小
　　将存留官兵令在楊家荘宿遷縣山東郯城縣等
　　處散住可以無悮但官兵若令數處星落散住不
　　免鞭長莫及難以管轄應交管轄大臣哈達哈等
　　酌量存留官兵在徐家渡等處尚可居住易得草
　　豆時仍照前奏或在二處或在一處駐札外若徐
　　家渡等處難容駐札或有難覔草豆緣由管轄大
　　臣臨期籌酌散住可也一恭届
皇上過黄河至真隸厰駐驆之日黄河南岸至直隸厰
　有旱路數里俟
皇上至黄河渡口前二三日派出大臣㑹同該督将隨
　　往人等行李先期料理渡過黄河在直𨽻厰分給
　　船隻等候令其多備黄河渡船在運河内外沿邊
　　等候可以無悮至數里旱路並令多備摃夫運送
　内廷行李衆人輜重亦交該督先期酌量籌辦預備
　　人夫等候查本年
皇上巡幸河南時(臣/)等因渡河奏派大臣先期運渡官
　　兵行李此次前往江南仍照從前俟臨近時奏派
　　隨往大臣㑹同該督兼管運渡衆人行李過河至
　　直隸厰分給船隻等候其十里旱路仍照(臣/)等議
　　奏一切官物交該督多撥人夫運送外官兵行李
　　等物多集人夫各聴其隨便僱用可也一分船大
　　臣等分船完畢時除大臣船隻外毎船委署頭目
　　一名管理委署頭目之處即交分船大臣等派往
　　查(臣/)等從前以查船應需専管人員俟臨時大臣
　　内奏派一二人㑹同䕶軍統領管理奏准行文今
　　毎船一隻復委頭目一名反滋煩擾應将努三所
　　奏毋庸議一布城奏帶二分須倒替轉行方能無
　　悮其水營布城䝉古包帳房觔重人數令各該處
　　開明行知該督預備快船装載二起船隻前後倒
　　替换用或穿營行走之處明白曉諭䕶軍統領武
　　備院查該督黄廷桂以水路装載布城等物船隻
　　難越
皇上座船應預備二分船隻装載至
駐驆處穿營時用夫挑騾䭾武備院上駟院俱經行文
　　所奏不必另議外布城等物倒替行走用夫騾挑
　　䭾穿營行走之處交䕶軍統領等令管城章京䕶
　　軍校䕶軍等加謹管理不致貽悮可也一明春
皇上已渡黄河即
駐驆水次衆人俱在船住宿其揚州之髙旻寺
行宫坐落河沿金山寺
行宫在江之中髙旻寺
駐驆時衆人仍回船住宿外金山寺
駐驆時入班大臣侍衛䕶軍拜唐阿之外
御前乾清門行走大臣侍衛軍機處内閣大臣官員内
　　大臣兵部大臣官員令其在山前兩旁僧房住宿
　　其餘人等令往從南岸徃宿蘇州杭州江寧
行宫俱在城内令覔民房住宿聖因寺
行宫在西湖北岸地方狹窄衆人令在附近民房俱在
　　船上住宿靈巖山龍潭
行宫附近人民稀少難以駐札應令該督豫備緑旂各
　　營帳房分給隨往䕶軍拜唐阿等起程時仍令明
　　白交回如有遺失損壊查明治罪侍衛官員如有
　　領取帳房者亦著應付查近經(臣/)等以恭届
皇上駐宿
行宫時除隨往官兵入班人員外其餘人員若離船十
　　里以内俱令回各本船住宿若相離甚逺交該地
　　方官酌量就近廟宇店房或民間空房預備數處
　　令其住宿奏准行文令努三所奏髙旻寺金山寺
　聖因寺等處
行宫衆人令在附近民房或回船住宿之處與(臣/)等原
　　議相符應(口/)所議外又稱靈巖山龍潭
行宫附近人烟稀少令該省預備緑旂帳房如有遺失
　　損壊查明治罪亦属可行應令該督預備辦理奏
　　入
上諭曰儀駕不必帶往其因賞賜耆民沿河兩邊行走
　御前乾清門侍衛應騎馬匹著一邊預備二匹餘依
　議
　乾隆十五年十二月二十七日署浙江巡撫永貴
　　奏言恭照明春欣逢
聖主巡方盛典杭嘉湖等府属運河之内皆須預為清
　蹕庶足以盡臣子敬謹之誠毎年二三月間正當
　漕艘北上之時運河祇有一路又無别道可通若
　不催令趲行前進必致壅塞
御河殊多未便向來各属收糧必俟嵗底方得竣事而
　　納户尚多零星掛欠抵兑不清以故漕船領運未
　　能迅速本年徴漕之前先經(臣/)預行頒發告示諄
　　諄勸諭士民早為完納并立法稽查嚴禁官胥勒
　　掯浮收等項積弊漕政于以肅清糧户争先輸納
　　本月初間通省漕糧即已具報全完較諸往年㡬
　　早一月實為從来未有之事此皆
聖徳涵濡民情踴躍故能無事催科莫不輸将恐後現
　　在漕船均已陸續兌竣開行又浙鹽半多行銷江
　　省之蘇松常鎮等四府兩浙之商資本微薄逺非
　　淮商可比向例商船過掣之後所有課費不能一
　　時完納鹽船毎仍停泊河干必俟陸續輸完課費
　　方由運河内源源領運以濟民食春夏菜醤二
　　市正當鹽斤廣銷之候非預為運貯賣地不特沿途
　　經行有礙抑且民食攸闗尚有缺乏不肖舖户得
　　以昻價貧民私販梟徒更可乘機侵越勢不得不
　　設法變通(臣/)經飭将各商配掣之鹽槩於今冬分
　　别賣地逺者預運十分之五近者預運十分之三
　　先行運往以資接濟惟是商本有限若令一併預
　　為完納課費實恐力有不繼(臣/)仰體我
皇上惜商爱民之至意暫令先納正課即行准其領運
　　所有例輸引雜公費尚非正項可比統于來年四
　　月内後運一半之鹽全數扣足完項則民無食淡
　　引得疏消仍於課費無虧公事似有禆益奏入
上諭曰諸凡皆妥欣悦覽之
　　乾隆十六年正月初六日禮部尚書伍齡安奏言
　　查毎逢
皇上巡幸例有鴻臚寺帶領地方官迎送
聖駕從前原任鴻臚寺少卿查斯海因在途騷擾乾隆
　　七年九月内奉
特㫖将查斯海觧退少卿以旂員補用伏思近地而尚
　　如此滋事今嵗
皇上南巡隨往之少郷趙之垣係漢堂官帶領鳴贊等
　官沿途演習地方官迎送
聖駕禮儀日與地方官接見若不預行嚴禁其帶往各
　　員内保無有在途需索生事如不許居住地方官
　　預備之房令其各自扎營則地方官難以尋覔且
　　礙難演禮(臣/)愚見鴻臚前行之員請由(臣/)部行文
　　該督撫只令預備房屋外一切飲食供應槩行禁
　　止倘有不肖官員仍有需索生事者該督撫即行
　　咨明
　行在禮部(臣/)指名糾恭交部嚴加治罪不惟互加防
　閑而於禮儀亦易整肅至太常寺運送祭器指名
　陳設官員内如有需索生事者亦照此辦理奏入
　報
聞
　乾隆十六年正月十五日兩江總督黄廷桂奏言
　恭照
聖駕巡幸江浙
回鑾所需四大套騾馬車四百輛查江南王家營不過
　　渡黄馬頭並非聚集之所勢難僱覔山東之濟寧
　　臺荘雖係商旅往来之地然求其四大套馬騾堅
　　車一時欲得數百輛之多其勢亦有不能惟有将
　　順天府原来之車留住一半交與江南一半交與
　　山東備用至留住守候期内應給車户之飯食騾
　　馬之草料酌議樽節辦理㑹同山東巡撫凖泰另
　　行具奏奏入報
聞
　　乾隆十六年正月十六日署浙江巡撫永貴奏言
　　(臣/)等伏查辛未年春恭逢
翠華南幸率土歡忭普天同慶江浙雖属兩省而(臣/)等
　　籌辦諸事無不㑹同商酌以期和衷共濟不敢稍
　　有畛城之心即如運河内恭備
御舟業經(臣/)黄廷桂等㑹商直送至杭
　内庭扈從各船亦由江省僱募浙省祗給貼水脚均
　　未另行備辦前已恭摺奏
聞惟縴夫一項因浙省向例係属僱夫是以酌定河兵
　　僅到交界地方浙省亦另擬於海塘標兵及各属
　　民壮衙役内挑選應用祗以辦差公務俱属(臣/)等
　　應盡之職守未經上凟
宸聰今奉
聖恩訓諭復思自江省交界以至杭城計程不過二百
　　餘里所有更换之浙省兵役縴務非所素習即使
　　勤加教演終不若河兵在江經行已久自必益就
　􁊌嫻誠有如
聖明洞鑒令其隨至浙江彼此均覺妥便(臣/)等欽遵
諭㫖㑹同通融籌酌查江省原擬於河兵内挑選三十
　名分為上下兩班供奉
御船及
内庭各船帶縴之用各兵行坐口糧毎兵毎日給與
　飯食銀五分自宿遷至𤓰洲江口應由河庫給發
　自鎮江至浙江交界應由蘇州藩庫給發其自平
　　望至杭州應由浙省給發上班縴兵沿途搭葢棚
　　厰以為造飯住宿之用下班縴兵併押縴官員人
　　等俱給與小船乘坐其到杭之後自應恭候
聖駕回鸞所有在杭守候坐粮亦均由浙省給發以供
　　各兵資斧惟是長途往返屯聚日久江省河標之
　　兵必得江省河標之員約束稽查方為妥協臨時
　　擬派河道一員河標恭将一員同行至杭㑹同浙
　　員督率拘管其沿途押縴官弁仍聴兩省各自派
　　撥至浙省西湖紹河錢江等處係用水縴所有槳
　　縴人夫均已久經預備毋需再用河兵除一切未
　盡事宜(臣/)喀爾吉善(臣/)永貴現與(臣/)黄廷桂等詳
　　細㑹商總期仰遵
聖訓務使公務有禆妥協籌辦斷不敢存此疆彼界之
　見奏入報
聞
　乾隆十六年正月二十五日大學士公傅恒等奏
　　言尚書舒赫徳具奏南省水次相近經由州縣大
　　村委派提督衙門官員㑹同地方官稽查及旱路
臨幸地方隨往人員乘騎馬匹預請先遣派大臣指示
　　存站之處一摺奉
㫖總理行營事務大臣議奏欽此該(臣/)等議得舒赫徳
　　奏稱(臣/)自水路往江南一路看得經由州縣大村
　　馬頭離水次甚近約束隨來官兵跟役不無進州
　　縣城内買取物件往觀熱閙此次
皇上巡幸江南非同
行幸過省分可比自應嚴加稽察管束(臣/)愚見
皇上登舟後毎日於起
鑾之先令本衙門筆帖式帶領步軍副尉步軍校㑹同
　　地方大員一員先往經由州縣城内加謹稽察母
　　令旗民生事如有生事者係民即交同往地方官
　　辦理外如係兵丁跟役即行拏究酌量辦理
皇上起鑾後令步軍總尉富僧格在後亦㑹同地方官
　　一員尾後行走管束務令一人不可存剩如有存
　　留生事者亦分别辦理(臣/)事竣即趕迎
聖駕到日令富僧格在前稽查(臣/)在後尾行管束如遇
　　歇駐地方(臣/)同富僧格輪班帶領官兵查管街道
　　不令生事伏查此次
皇上初巡南省非已經
行幸省分可比水次相近州縣大村閙熱地方甚多隨
　　往兵丁跟役亦衆若不預行曉諭臨期嚴行稽查
　　不肖之人在後進城入村强買鬭毆生事俱不可
　　定今尚書舒赫徳所奏派委該衙門官員帶領地
　　方官先往水次相近經由州縣大村閙熱地方稽
　　查令步軍總尉富僧格在後尾行管束如遇歇駐
　　之日提督與步軍總尉輪班稽查不令生事應如
　　所
　奏辦理外(臣/)等預先傳諭各處敬謹遵行如不遵行
　違背者係兵即交該管官員頭目從重處治係跟
　　役除重責之外将伊主一併恭奏交部查議又奏
　　稱南省旱路俱窄凡有
皇上臨幸地方隨往人員乘騎馬匹於
皇上未到之先或領侍衛内大臣或總理行營事務大
　　臣䕶軍統領應預派一二員指示下馬站馬地方
　　臨期不致擁擠(臣/)與富僧格酌量前後管查查南
　　省地方旱路俱各窄狹凡有
皇上臨幸地方隨往人員乘騎馬匹若不預先派員前
　　往指示管理臨期必致紛舛擁擠應如所奏臨近
　　将應派大臣職名進呈請
皇上酌量派出一二員指示管理奏入報
聞
　乾隆十六年正月二十九日漕運總督瑚寳奏言
　　正月二十八日准户部咨開乾隆十六年正月十
　　六日内閣奉
上諭直隸上年偏災州縣現在降㫖加賑有需用米石
　之處著将河南本年運通粟米截留十萬石交總督
　方觀承酌量辦理該部遵諭速行欽此(臣/)遵查河南
　　省今嵗起運正耗粟米共一十一萬石有零除前
　　次欽遵
諭㫖截留五萬石外止存應運通粟米六萬餘石不敷
　　截留再查山東省今嵗起運粟米除前次欽遵
諭㫖截留五萬石外尚存仍應運通粟米十二萬石有
　　零所有此次欽遵
諭㫖截留粟米似應仍請在於河南山東二省起運粟
　　米内各截留五萬石以符十萬石之數除一面移
　　咨直隸督臣倉塲督臣及豫東二撫臣外謹將欽
　　遵辦理縁由恭摺具
　奏奏入報
聞
　乾隆十六年二月十一日瑚寳奏言竊照直属上
　　年偶被偏災䝉
皇上念切民依将本年豫東二省粟米截留十萬石以
　　資賑糶(臣/)等接准部咨隨檄行坐糧㕔於東豫二
　　省起運帮船内各截撥五萬石兹於本年正月二
　　十七日准直督臣方觀承咨准
　行在户部咨欽奉
上諭将河南省本年運通粟米截留十萬石以為加賑
　　之需仰見
皇仁普被
睿慮周詳(臣/)等伏查河南省本年運通之粟米共一十
　　一萬三千四百餘石除前次欽奉
上諭截留直𨽻五萬石并應運薊糧五萬石外僅餘剩
　　米一萬三千四百餘石其不敷米八萬六千五百
　　餘石(臣/)等通融辦理已檄坐糧㕔於山東省先進
　　帮船内找截以足十萬石之數除一面移咨直𨽻
　　督臣查照辦理外理合恭摺具奏奏入報
聞
　　乾隆十六年三月十四日傅恒等奏言查徐家渡
　　等處留養上駟院之馬俱係預備各太監等乘騎
　　及膳房茶房䭾載物件闗係最要今據該院侍衛
　　托雲等呈稱原帶來馬一千五百六十六匹内除
　　沿途疲乏例缺遺失一百四十九匹外其餘陸續
　　收到馬匹一千四百一十七匹此内五分臕馬三
　　十二匹四分臕馬二百六十三匹三分臕馬七百六
　　十六匹打瘡疲乏馬十七匹又經雨雪陸續倒馬
　　三十六匹外餘剩馬一千三百八十一匹因原定
　　徐家渡地方窄狹泥濘槽䥷不敷職等向委派辦
　　理喂馬事務道員知縣等令将馬匹移至王家營
　　喂飬該地方官所備草束並不敷用毎馬只得通
　　融一半喂飼屢次行催地方官始将草豆送到雖
　　經分給各羣頭目等加謹喂養但
皇上回鑾在邇今未及一月所備草豆即不敷用再至
　　數日勢必不能接續請速轉咨該督上𦂳運送草
　　豆毋致缺乏是該道王徳階並不加𦂳辦理顯係
　　疎忽現交王徳階辦理僱騾頭事務俟辦完之日
　　視其所辦何如之處另行辦理具奏外其王家營
　　留養上駟院馬匹原來時沿途疲乏倒缺及留養
　　之際因地方預備草豆等物不能敷用是以陸續
　　又有殘傷若不即為通融辦理臨期必致有悮(臣/)
　　等酌議除嚴飭王家營喂養馬匹侍衛托雲等令
　　其此際加謹喂養以備應用外查東省所有營驛
　　馬匹據凖泰奏明通融四千匹預備抵補隨來拜
　　唐阿兵丁倒斃疲乏官馬今若又調山東馬匹難
　　得許多(臣/)等詳加商酌直𨽻營驛馬共有二萬五
　　千餘匹此際並無别差俱係拴喂之馬請
㫖令直督方觀承於直東接壤相近地方營驛馬内酌
　　挑一千匹預行趕赴順河集等處以備抵補上駟
　　院馬匹之用俟馬匹到順河集時請令該大臣㑹
　　同兵部将原留喂養馬匹再加查看将可乘騎者
　　挑出應用外其不敷者即将直省預備一千匹内
　　照數給與乘騎上駟院不能全用一千匹應将餘
　　剰之馬俱令預備抵换順河集留存拜唐阿兵丁
　　疲瘦馬匹之用俟
命下之日交兵部飛行直督将馬匹照數辦理即速趕
　　赴順河集等處以備應用奏入報
聞
　　乾隆十六年三月十八日兵部侍郎兼管順天府
　　府尹蒋炳奏言竊(臣/)於二月十九日自京起程赴
　　順河集㑹辦
回鑾車輛於二月二十八日至山東之齊河縣㑹商撫
　　(臣/)凖泰據稱東省應分辦車二百輛将原来京車
　　留住一百二十二輛尚少七十八輛現飭僱辦足
　　敷應用至倒缺駝隻需車抵補亦現飭預備但東
　省需車甚多不能協濟江省(臣/)於三月初八日至
　順河集據江省辦理車輛之淮徐道王徳階禀稱
　　江省應分辦車二百輛将原来京車留住一百十
　　八輛尚少八十二輛現在遣人往各處僱備(臣/)查
　　内務府
　鑾儀衛原用車共三百四十九輛内除沿途回空及
　　馬騾疲乏外計江南山東兩省留住原車二百四
　　十輛督辦之各該道等日給守候銀兩(臣/)復飭令
　　加意喂養務期臕力壮徤應用其短少一百六十
　　輛現在僱覔(臣/)逐加指示飭催僱辦共足四百輛
　　之數限於三月内到齊順河集一帶預備
回鑾之用奏入報
聞
　　乾隆十六年四月初六日傅恒等奏言總督方觀
　　承奏預備馬匹趕赴順河集應用等因一摺奉
硃批原議大臣速議具奏欽此查(臣/)等前因上駟院之
　　馬俱係預備各處太監乘騎及茶膳房䭾載物件
　　原來時沿途疲乏憊瘦留養後陸續又有殘傷東
　　省營驛馬匹業已通融四千匹抵補隨來拜唐阿
　　兵丁憊瘦疲乏官馬是以酌議於直𨽻附近東省
　　營驛馬匹内挑備一千匹趕赴順河集等處抵補
　　備用奏准行文今據該督奏稱於各驛内撥肥壮
　　馬五百匹標營内挑撥肥壮馬五百匹又另備餘
　　馬一百匹差遊擊王曰信等管押分作三起限於
　　四月初四五等日趕到順河集應用是此項馬匹
　現在将次已到臨期自可不致有悮至到齊之後
　　業經奉
㫖派(臣/)舒赫徳前往将原留喂養馬匹再加查看可以
　　乘騎者挑出不敷者即照數補給如有餘剩預備
　　抵换順河集留存拜唐阿兵丁疲瘦馬匹之用至
　　所稱此項營驛馬匹似應即行開除另籌買補足
　　數請将所撥之驛馬扵留二項下動銀買補所撥
　　之營馬於朋抽項下動銀買補餘馬照此辦理並
　　請於出直境之日即将營驛應支馬乾草料均行
　　扣除其山東江南境内所支草豆即由該省報銷
　　毋庸直𨽻另議還項之處查營驛馬匹有差操各
　　務最闗𦂳要况直𨽻為畿輔重地郵寄殷繁非他
　　省可比馬額尤不便久懸此項缺額之營驛馬一
　　千匹自應即待籌辦應如該督所請所撥之驛馬
　　五百匹即於留二項下動銀照數買補營馬五百
　　匹即于朋扣項下動銀照數買補餘馬一百匹如
　　有换用亦准照此辦理至馬額既已開除所有馬
　　乾草料亦應如所請於出直境之日即行扣清其
　　山東江南境内沿途所支草豆據稱恐委員呼應
　　不靈已移咨轉飭經過州縣備辦自應令該省查
　　明照例核實報銷母庸直𨽻另議還項以致牽混
　　此項馬匹業已抵補上駟院其上駟院換下之馬
　　該督雖稱于東江二省就近撥補查東省業已籌
　　備馬四千匹所有换出拜唐阿兵丁疲瘦馬匹自
　　應存留東省撥抵至上駟院應换之馬自應於江
　　省籌辦因江省馬匹疲乏憊瘦者多是以議令于
　　直隸協濟直隸之馬既已代江省支應所有上駟
　　院換下之馬自應令専留江省以補營驛缺額之
　　數再據該督奏稱於奉文之前預備營馬一千五
　　百匹令撥去營馬六百匹尚存馬九百匹趕赴徳
　　州或景州聴用辦理極為妥協應令先期趕赴臨
　　時如上駟院及拜唐阿等之馬有應更換者聴侯
　　更換俟
命下之日(臣/)等行文該督遵照辦理奏入報
聞
　　乾隆十六年四月初七日黄廷桂等奏言恭值
御輅南巡大小各官承辦差務俱應殚力奔走勉盡職
　　分即有㣲勞原無足數但文武賢愚不一人心勤
　　惰各殊若不分别勸懲恐無以鼓示将来(臣/)等愚
　　見除司道大員及已經奉
㫖陞補並降級奏請
恩准留任暨尋常供職之員均毋庸置議外所有實在
　　出力與衆不同之員江省有所難得謹繕列名單
　　恭呈
御覽應否
賞予記名恭候
皇上恩裁至臨事退謹並不急公之劣員事竣查確嚴
　　加恭處庶使不肖者知所儆戒急公者益思奮勉
　　兩江省官常舊習可得振肅矣奏入
上諭曰著於行宫前帶領引見
　　乾隆十六年四月初八日兵部奏言查得原交與
　　山東喂養拜唐阿兵丁等乘騎馬六千三百七十
　　三匹陸續憊瘦馬一千二百三十三匹除疲乏難
　　以帶往留養馬五百七十四匹外實在趕往順河
　　集馬四千五百六十六匹尚可乘騎三四分不等
　　臕馬㨂選二千一百四十四匹從山東巡撫凖泰
　　所奏預備馬匹青州将軍属下旗馬共四千一百
　　四十五匹内㨂選四五分臕馬三千九百二十九
　　匹合并六千七十三匹放給原交馬之拜唐阿兵
　　丁等查得尚不敷用馬三百匹上駟院為換給馬
　　匹原議調來直省馬一千匹内如上駟院用足餘
　　剩馬匹换給拜唐阿兵丁等乘騎現今從直省趕
　　來馬一千匹又多備馬一百匹查看得因逺路趕
　　來兼之稍為𦂳急故馬臕不甚肥壮然而㨂選三
　　四分臕可以乘騎馬六百六十二匹除换給上駟
　　院疲瘦缺空馬三百六十二匹外将尚可乘騎馬
　　三百匹即照原議足數放給拜唐阿兵丁等此項
　　調换放給缺空馬匹從山東留養馬匹内撤出瘦
　　馬三百匹直省選足餘剩馬四百三十八匹合并
　　上駟院所换馬三百六十二匹共馬一千一百匹
　　除交與該省總兵官保住道員王徳階遵照原議
　　辦理外山東選足餘剰馬匹疲乏難以帶往留養
　　馬共計二千九百十二匹亦俱交與山東兖州鎮
　　總兵官王朝輔遵照原議辦理奏入報
聞
　　乾隆十六年四月初九日蔣炳奏言竊(臣/)欽奉
諭㫖㑹辦
回鑾車輛查催江南山東兩省将所辦車輛在順河集
　　預備共四大套車四百六十七輛於四月初六
　　七初八等日督同兩省辦車道府並内務府司員
　　監放計放給内務府
　鑾儀衛車二百七十三輛内用江省預備車一百二
　　十九輛東省預備車一百四十四輛其餘車一百
　　九十四輛並江省預備之三套兩套各車現聴隨
駕之大臣官員等自行僱用如有餘剩即交山東辦車
　　道府帶回東省為沿途預備之用奏入報
聞
　　乾隆十六年五月十六日御史李友棠奏言竊照
　　江浙士民久殷望幸
翠華南指大沛
恩膏凡兹黎元俱獲近
光而錫福誠曠代之殊遭昇平之極軌也惟是江浙地
　　方素稱繁劇即以詞訟一端論之繁難州縣毎日
　　約有二三百件簡僻者亦不下百十件牧令専心
　　辦理尚虞竭蹷偶爾公出壅滯恒多雖
鑾輅經臨供億咸支
　帑項絲毫不擾官民而地方有司理應平治道路備
　　具舟車先期料理敬謹将事一切田土户婚命盗
　　案件或限於才力不能兼顧因藉口辦差任意推
　　延亦情理之所必有者伏讀
上諭朕待督撫等惟因其能實心辦理令地方日有起
　色加恩奨予而不知朕心者未必不以辦差華美為
　工玩視民瘼此風一開於吏治民生所闗甚大仰見
　我
皇上豫遊所至行慶
施恵無非念切民依今值
聖駕回鑾大差甫竣其牧令之夙號才能者方冀量録
　　辛勤妄希擢用庸懦自甘者又以甫經勞勩暫圖
　　息肩於是茍且偷安即大吏亦且不復深求積久
　　生玩勢所不免正宜乘此急加整頓以仰副
皇上省方觀民求寧求莫之至意(臣/)請
勅諭江浙督撫嚴飭所屬辦差州縣一應新舊大小事
　　件分别先後立定限期貢令道府等官不時督催
　　應審結者審結應省釋者省釋倘有玩愒廢弛之
　　員即行據實糾叅毋得以辦差之後輙為姑容如
　　此則牧令益加奮勉案牘可以肅清於吏治民生
　　不無禆益奏入
上諭曰所奏是著照所請行該部知之
　
　
欽定南巡盛典卷九十一
欽定四庫全書
欽定南廵盛典卷九十二目録
　奏議(四/)
欽定四庫全書
欽定南廵盛典卷九十二
奏議
　　乾隆二十年三月二十日兩江總督尹繼善等奏
　　言竊惟省耕省歛頻殷補助於春秋一豫一遊遂
　　協謳歌於兆庶在周禮所載則廵狩之制敬戒屬
　　諸職方若雅頌所傳則時邁之章懐柔及於河嶽
　　此皆古昔之鉅典尤為
　盛世之隆規我
皇上
　徳洽羣生
　仁周六服
　法官無逸既深宵旰之憂勞
　御輦遥臨復厯郊原而清問惟
聖主無非為民之舉斯愚賤咸懐望
　幸之忱伏思乾隆十六年春間敬奉
聖母皇太后南廵
　　大典為光臣黎交慶敦崇孝治萬方畢洽歡心慰豫
慈懐所在親承
色笑更荷
　湛恩倍至
　睿慮精詳指示修防以衛民永卜河清海晏分别蠲除
　　　以益下總期物阜人康優恤髙年不僅多頒粟帛
　　　重蘇積困爰為速發
　　帑金且禁供帳之繁華雖草木無滋擾累嚴屬車之
　　　約束即雞犬亦得恬熙是以呉山越水之間爭率
　　　清塵而灑道蔀屋茅簷之衆共欣就
　日而瞻
　雲環老稚以歡呼迓
　翠華而恐後皆謂
　聖天子心誠懐保方勤求民瘼於
　九重我萬姓情切尊親願時近
　天顔於咫尺一自送
　駕回鑾之日又盼
　省方問俗之期於今越有五年乆已顒然引領(臣/)等備
　　　員兹土博採輿情非徒文武臣工竚待
　六飛之再屆實亦東南億兆思迎
　萬乗之重來謹考昔年
聖祖仁皇帝屢廵江浙
閱視河工
深仁與天地同流
聖績垂古今丕煥我
　皇上敬承
謨烈動念民依素惟澤國宣防尤厪
　宸衷眷注兹當大工告竣髙堰初成善後機宜正賴
　親臨指授安瀾底績還祈
　睿照提撕前因西北軍興未敢即行凟奏今悉
　天威逺振凖夷稽首而歸誠
　聖武布昭逆虜傾心而向化闗塞息烽烟之警不戰成
　　　功穹廬識
　覆載之寛大生為徳納遐荒於在宥洵亘古所未聞凱
　　　歌既奏於邉庭舞蹈並深於衢路望
　龍光者更深廹切求肆覲者倍篤瞻依所有一應事宜
　　　(臣/)等現在籌備仰懇
　聖明
　俯從所請定明春之吉日邀
　鑾輅以
　南廵庶江畔海濵更誌太平之盛事黄童白叟常親
　日月之光華(臣/)等敬謹恭摺奏請伏祈
　俞允奏入報
　可
　　　乾隆二十年六月十三日大學士陳世倌等奏言
　　　伏覩乾隆十六年恭遇
皇太后六旬萬夀
　皇上祗奉
安輿廵幸南省型方訓俗察吏安民紹承
聖祖仁皇帝
家法一時
　鴻恩疊沛
　愷澤覃敷浹髓淪肌至深且厚迄今時閱五年南服歌
　　　思乆而益摯兹者恭逢我
　皇上布昭
　聖武綏靖遐荒
　　景運彌光
　宸衷益懋本月初六日
　特頒
　諭㫖於明嵗春月
　　躬詣
　　先師孔子闕里廟廷展禮以申誠敬仰見我
　皇上本崇儒重道之心厪保㤗持盈之意彛章具舉典
　　則丕昭不獨東土䝉
恩實為萬方稱慶(臣/)等伏思江南與山左隣近越中與
　　呉下毗連兩省士民瞻雲就日之思匪朝伊夕今
　　聞
翠華近在東省延頸舉踵喁喁望
幸倍切平時若於曲阜
禮成之日順道
賜臨水驛舟航最為近便况儲偫悉資
　内府絲粟不擾民間仰惟
聖主之豫遊實屬閭閻之休助
　屬車跂望人有同心恭懇
皇上俯允(臣/)等所請就近
南廵應凱樂之昌期臻屢豐之嘉㑹自吏治民依以及
　　河防軍政諸大務無不仰邀
睿矚指示周詳地暨三呉兩浙之全時符五載一廵之
　　候用俾逺近紳衿黎庶再瞻
鑾輅親荷
龍光則愜民情而光
盛治實為曠世之竒逢矣(臣/)等身依
魏闕家在江鄉聽榆社之謳思同深雀躍近
楓宸而抒悃先効鳬趨謹恭摺奏請伏祈
俞允奏入報
可
　　乾隆二十年六月三十日江蘓廵撫莊有恭奏言
　　竊照乾隆十六年春
翠華南幸准部咨行増鑄錢文沿途經過地方設局官
　　賣以平錢價經前撫(臣/)酌議奏明除厯年餘積各
　　項錢文四萬四千五百餘串又加鑄八夘得錢二
　　萬七千二百餘串又借撥兵餉錢二萬三千餘串
　　三共錢九萬五千餘串分撥沿途設局官賣一時
　　泉貨流通錢價並未昂貴本年三月二十九日欽
　　奉
上諭南廵一應事宜俱令尹繼善等酌量籌偹静候俟
　軍務就緒降㫖遵行並諭莊有恭等知之欽此現將
　　應辦事宜酌量撙節辦理惟查錢文一項必須預
　　籌加鑄臨時始敷濟用(臣/)等宻飭細查現在蘇局
　　錢文截至本年六月底除給發兵餉外僅餘錢一
　　萬五千餘串若止照前加鑄八夘亦僅得錢二萬
　　七千二百餘串恐不敷用應請加鑄一十四夘可
　　得錢四萬七千六百餘串再查鼓鑄工料價值向
　　係支給錢文今應請照時價庫平給銀兑買正鑄
　　加鑄計可易存工料錢一萬六千六百餘串以上
　　餉餘加鑄並易存工料共可得錢七萬九千三百
　　餘串以此倣照十六年之例恭候
聖駕經臨時分發各州縣設局官賣足可流通平價如
　　有餘剰留充下年搭放兵餉至所需銅鉛錫觔查
　　庫貯洋銅除供本年額鑄外尚存五十六萬餘觔
　　可供加鑄之用惟銘錫僅敷額鑄必須採買除另
　　飭藩司動支庫項預籌採買銘錫查照加鑄外理
　　合先行奏明奏入報
聞
　　乾隆二十年八月初五日大學士公傅恒等奏言
　　兩江總督尹繼善所奏増撥馬匹以備差務一摺
　　奉
硃批軍機大臣議奏欽此據稱江南所領馬匹原為預
　　備差務應用今准部咨軍營餘剰馬匹現在尚未
　　起臕緩程趕至張家口約在九月盡間則口外行
　　數千里恐臕分愈減再自張家口赶至江南又計
　　程三千餘里沿途既無厰地可牧而新馬又不能
　　驟加料豆難免疲乏且趕至江南已在冬底相近
　　辦差之期雖加料喂養亦恐不能一律長臕設有
　　貽悮闗係非輕現在趕至張家口馬計數尚有多
　　餘仰懇於原奏一千三百匹之外再行撥給壯健
　　馬五百匹所需馬價遵照部議即交本省藩庫收
　　貯報部撥用查本年六月内據江寧將軍請買馬
　　二千二百匹京口將軍請買馬八百匹兩江總督
　　請買馬一千三百匹經臣等酌議准其所請令各
　　委妥員於八月盡間赴兵部報明該部㑹同理藩
　　院各派司員帶同至張家口於軍營餘剰馬内照
　　數撥給所有馬價均交藩庫收貯無庸解京今尹
　　繼善奏稱接准部咨軍營餘剰馬匹現在尚未起
　　臕趕至張家口約在九月盡間再趕至江南已在
　　冬底雖加料喂養亦恐不能一律長臕請於原奏
　　一千三百匹之外再撥給馬五百匹恭查明春
聖駕南廵該省預備差務需馬必多自應酌量多撥以
　　免貽悮且軍營餘存馬匹其現議趕至張家口者
　　共有一萬八千餘匹原議撥給該將軍總督等計
　　馬四千三百匹其餘辦差省分浙江一省已據該
　　督喀爾吉善奏到現在馬匹已足敷用毋庸購補
　　山東一省據青州將軍咨請撥應補馬四百五十
　　六匹其廵撫各鎮即有續請撥補馬匹大約亦不
　　過數百匹是餘剰馬匹尚多應如尹繼善所奏准
　　于原奏一千三百匹之外再撥給馬五百匹令該
　　督委員赴部㑹同司員前往張家口一併照數撥
　　領所有馬價銀兩仍照原議均交司庫存貯以備
　　撥用俟
命下(臣/)等交部行文該督尹繼善遵照辦理奏入報
聞
　　乾隆二十年九月二十五日傅恒等奏言明春恭
　　遇
聖駕廵幸江南該省應差馬匹現赴張家口於軍營凱
　　旋馬内領取四千餘匹應用但趕赴江南尚需時
　　日恐不能喂養臕壯(臣/)等查河南省綠旗營馬一
　　千七百餘匹駐防官兵馬二千五百餘匹除倒缺
　　外現有馬二千二百餘匹二共馬四千餘匹擬於
　　此内酌撥臕壯馬二千五百匹交與江南則該省
　　辦差足敷應用其河南撥缺馬數即令江南委員
　　將所領口馬就近解送撥還補額其應交馬價仍
　　令江省按數解還藩庫如此則辦差省分可得臕
　　壯之馬而豫省馬匹可以從容喂養一轉移間均
　　有裨益是否有當伏候
命下(臣/)等行知各該省一面調撥委員解交令於十一
　　月内陸續到齊預備應用奏入報
聞
　　乾隆二十年十二月初八日傅恒等奏言圗爾炳
　　阿奏辦理解送江南馬匹一摺奉
硃批軍機大臣速議具奏欽此據稱豫省綠營馬一千
　　七百餘匹滿營馬二千二百餘匹按數酌派滿營
　　應撥馬一千三百餘匹綠營應撥馬一千二百餘
　　匹但滿營馬二千二百匹數内有報部存價並倒
　　缺馬匹奉部停買外現只有馬一千二百餘匹已
　　於此内挑選一千匹其不敷馬匹應於扣存馬價
　　内動支購買於附近各州縣代買三百匹以足𣲖
　　撥之數倘新買馬匹有臕分不足尚需喂養者先
　　於豫省驛馬内挑選抽換庶馬匹可以即時解送
　　於豫省驛馬亦無短少其派撥各營馬二千五百
　　匹分為十三起陸續行走均不致擁擠遲悮至喂
　　養馬匹草料長途難以裹帶現令各營於馬匹離
　　營之日即將本營馬料截扣造報飭令沿途經過
　　地方官照例供應並派委將弁稽查管押每馬二
　　匹用兵一名晝牽夜喂所需日給官兵飯食兵丁
　　口糧同馬匹草料等項循照豫省從前解甘馬匹
　　成例照數動給於乾隆二十年耗羡項下支發事
　　竣核實造銷其在江省境内經該地方官供應者
　　應聽江省自行照例報銷其應解何處交收之處
　　現咨詢江省候覆照辦所有撥補豫省馬匹應俟
　　江省委員趕赴到日撥還各標營補額查江省領
　　取口馬一案前經(臣/)等議准該總督尹繼善所奏
　　令於預省滿洲緑旗各標營酌撥□壯馬二千五
　　百匹交付江南應用其豫省撥缺馬數即令江省
　　委員將所領口馬就近解還補額今
南廵大差雖經奉有
諭㫖俟明嵗秋成後再行奏請但此項馬匹原係江省
　　各營應換勞傷馬匹之數而江省距口較逺長途
　　牽趕馬匹必致疲乏若由豫抽撥而以口馬就近
　　補缺於錢糧不致糜費於馬匹亦不致勞疲彼此
　　均為有益且豫省馬匹此時業經起程在途而江
　　省所領馬匹亦將次赴豫若再行掣回徒滋往返
　　自應仍照原議辦理今該撫圗爾炳阿所奏於緑
　　營馬内挑選一千二百匹滿營馬内挑馬一千匹
　　其不敷三百匹於滿營扣存馬價内代買足數其
　　有臕分不足並於驛馬内挑撥抽換亦屬通融辦
　　理之法至分起行走派弁管押及沿途所需草料
　　口糧照例支銷至江省境内則聽江省自行報銷
　　之處籌辦尚為妥協均應如所奏辦理其應於何
　　處交收現據該督尹繼善稱業已札知豫撫令委
　　員解送開封交收補額所需盤費則暫聽豫省酌
　　辦自應聽各該督撫酌量商辦務使錢糧不致糜
　　費而兩省差撥馬匹均無缺乏奏入報
聞
　　乾隆二十一年九月二十日尹繼善等奏言竊惟
　　省方肆覲古昔著有隆規考績覲風盛世垂為鉅
　　典我
皇上仁同覆幬澤洽寰瀛旰食宵衣既切憂勤於
黼座春耕秋歛尤殷補助於郊原是以
翠華臨幸之區無非
雨露涵濡之地迺自乾隆十六年
聖駕南廵而後又經五載有餘呉山越水之間猶記同
　　瞻
雲日蔀屋茅簷之衆乆思再覲
　龍光(臣/)等察據輿情上年先後
　　奏請荷䝉
　諭㫖俞允舉行凡在兩省臣黎方翹首以待
　鑾輿之􁍤止偶值秋收歉薄復為民而煩
　殿陛之焦勞
　殊恩叠沛於東南固已重生再造
　膏澤遍沾於億兆奚啻浹髓倫肌猶恐閭閻重困之難
　　　蘇欲俾有司専心於撫字
　特頒明詔暫緩時巡
　聖慈懐保之誠曲加體恤士庶尊親之戴倍切瞻依今
　　　者二麥已報有秋百榖咸稱大熟築場納稼喜溢
　　　千村飲蜡吹豳歡騰萬井不特倉箱崇積更無艱
　　　食之虞抑且風雨均調可卜屢豐之慶僉謂歴年
　　　未有之景象總由
　聖主感召
天和備沐千載罕遇之
恩施惟我小民敢忘
帝力草野何能酬報祗知
聖徳難名民物既獲阜安願覩
天顔有喜望
鑾旂之再届黃童白叟共云為日已遲盼
玉輦之重臨兩浙三江莫不懽迎恐後(臣/)等恭膺
簡命忝任南邦幸際
　昌期欣逢稔嵗聆多黍多稌之頌庶㡬上慰
宸𠂻採一遊一豫之歌亦得備陳
天聼仰懇
皇上俯從所請准定明春
啟鑾以愜下忱並昭大典將見太平盛事載傳江海之
　　濵
日月光華添被湖山之色(臣/)等敬謹繕摺具奉伏祈
俞允
上諭恭載
恩綸
　　乾隆二十一年閏九月初七日總督倉場侍郎雙
　　慶等奏言竊查上年預備
聖駕南巡所需船隻業經奉
㫖𣲖出
　安福艫一隻
　翔鳯艇一隻湖船二隻撲拉船一隻(臣/)當即敬謹修
　　艌於上年九月間駕赴江省伺候應用嗣奉
諭㫖停止巡幸因復駕回歸塢俱經奏明兹接部咨恭
　　逢
皇上明春再舉
南巡大典所有上年𣲖出船五隻自應仍照前例即於
　　閏九月内委員敬謹駕赴清江令地方官撘篷苫
　　葢以備臨期乗用再天津船塢内除前𣲖五隻外
　　尚有船十隻(臣/)等謹繕清單恭呈
御覽應否於前派五隻外再行添𣲖之處相應請
㫖遵行奏入
諭曰五船已足敷用不必再行添派
　　乾隆二十一年十月初三日兵部侍郎管順天府
　　府尹劉綸府尹陳兆崙奏言恭照明春
聖駕南巡所有隨營車輛例由順天府衙門敬謹預備
　　伏查乾隆十六年正月
駕幸江浙經前任兼管府尹臣蔣炳等飭屬預備車四
　　百餘輛後實用車三百四十九輛原議各車至順
　　河集即令回京所需
回鑾車輛交與山東江南地方官就近催辦旋經兩江
　　督臣黄廷桂山東撫臣凖泰奏明將順天府原車
　　照數留住以一半交江南一半交山東以備
回鑾應用其車價銀兩在於該兩省動用給發照例報
　　銷今次恭逢
聖駕南巡(臣/)等現在移咨内務府先期酌定應備車輛
　　一面分飭所屬預行妥辦并咨山東江南督臣撫
　　臣循照乾隆十六年籌辦規條㑹同妥協經理再
　　(臣/)等恭查上屆江南山東二省辦理
回鑾車輛因僱備原車途中騾馬不無疲乏至交車時
　　每省僅各留一百一二十輛不敷應用又隨營官
　　用駝隻間有疲乏短少者經撫臣凖泰奏明以一
　　車抵給三駝一併於東省僱備其江南素非産車
　　之區所有本省應備之車東省不能協濟復經前
　　管府尹臣蔣炳移咨直督檄調附近南省之景州
　　河間獻縣等處代僱車百輛以濟江省之用沿途
　　草料等費由江省委員分送給發(臣/)等亦即一面
　　詳悉商知直𨽻督臣方觀承預為籌備俟明年需
　　用時定數移調協濟除一應𣲖委人員照㑹管理
　　及包封支發車價各事宜臨期照例酌辦外所有
　　(臣/)等現在辦理縁由理合具奏奏入報
聞
　　乾隆二十一年十月初五日劉綸奏言明春恭逢
聖駕南廵所有順天府辦車事宜(臣/)謹㑹同府尹(臣/)陳
　　兆崙循照乾隆十六年辦理條規繕摺奏
聞至恭辦
回鑾車輛前經兼管府尹臣蔣炳前赴順河集㑹同江
　　南山東兩省地方官籌辦今次恭逢
駕幸江浙伏懇
皇上天恩准(臣/)劉綸恭隨
聖駕前往於順河集水次督率各委員交收車輛至隨
駕回鑾時再先期趨赴順河集敬謹料理辦車事務奏入報
聞
　　乾隆二十一年十月二十七日總理行營事務和
　　碩莊親王允禄奏言恭照明春
皇上南巡江浙所有一切預偹事宜(臣/)等查照上次議
　　定章程悉心斟酌務期妥協伏查乾隆十五年十
　　一月内(臣/)等議奏
南巡事宜内稱旱路扎營所需大城䝉古包帳房等項
　　俱帶往二分工部應備樁橛等項亦照例帶往所
　　用駝隻及茶膳房等處駝隻車輛俱交各該處預
　　偹自徐家渡至直𨽻厰留駐旱營一日所用大城
　　等項亦先期運往舟行所用縴夫於河兵内撥用
　　應帶銀兩縀疋等項交户部内務府具奏備帶侍
　　衛揀𣲖三班八旗兵丁揀𣲖一千名各處官員執
　　事人等酌量𣲖往至江南登舟時兵丁減𣲖五百
　　名章京擬𣲖四十員虎鎗侍衛兵丁一百三十七
　　員名内揀選四十員名其餘入於三班侍衛及䕶
　　軍五百名數内㨂𣲖扈從大臣官員俱於嵗前預
　　領春季俸銀應騎官馬人等按應給數目在京全
　　給先支兩個月路費途間再行找給登舟時令其
　　各留家人拴養拜唐阿兵丁所騎官馬并官用駝
　　隻交山東巡撫分給附近各州縣及綠旗各營喂
　　養交𣲖出總管大臣彈壓經理回京車輛
欽𣲖大臣㑹同地方官僱備黒豆一項令東撫酌量採
　　買運送沂州一帶以供支糶或江浙地方有需撥
　　濟之處即令咨明東撫撥運其留養馬匹所需麸
　　草髙糧等項亦令東撫酌買備糶至沿途安設臺
　　站由兵部勘明正腰各站各該督撫於通省驛馬
　　内抽調備用所有經過地方應辦營盤道路橋梁
　　一切事宜令各該督撫照例預備明春
翠華南幸除中途留駐之總管大臣及料理回京車輛
　　大臣臨時奏請
欽𣲖外據總督尹繼善請
㫖已䝉
聖諭自徐家渡渡黄至直𨽻厰登舟
回鑾至徐家渡起旱查直𨽻厰地方即係
御舟停泊之所該處已備水營似不必再備旱營此次
　　渡黄後應請
皇上駐驆直𨽻厰水營其餘應備事宜均應照上次議
　　定章程辦理惟馬匹船隻二項上次雖亦定有章
　　程而臨期經理未善不免有爭奪偏枯之弊據總
　　督尹繼善於上年十月内酌議具奏奉
硃批總理行營王大臣議奏欽此今復據該督將辦理
　　情形並船隻堪坐人數分晰咨商(臣/)等與尹繼善
　　面同酌議查上次原議每大臣一員給馬五匹章
　　京侍衛官員等每員給馬三匹䕶軍𦂳要執事人
　　等每人給馬二匹其餘每二人給馬三匹共需馬
　　六千六百餘匹至往各名勝處減備十分之四只
　　需馬四千匹此次江省馬匹該督原奏江以北備
　　緑旗營馬四千匹江以南備八旗營馬四千匹渡
　　黄後上船及往各名勝處所用之馬均請在四千
　　匹以内應用惟是錢家港至江寧添備馬二千匹
　　則此項扈從官員兵丁人等俱酌量足敷差使不
　　得浮於上屆所𣲖之數至抵江境時應統以六千
　　馬匹核計隨往餘俱留住查渡黄後上船官員人
　　等係全數俱行若照六千匹之數給馬則有不敷
　　據該督稱此次内河泊船之所趾黄不過二三里
　　僕從人等儘可歩行自應按人減馬(臣/)等酌議除
　　三品以上大臣官員
御前侍衛
　乾清門侍衛批本奏事官奏䝉古事侍衛軍機處滿
　　漢官總管首領有職太監應按數給馬毋庸另議
　　外其餘官員兵丁人等或酌減馬一匹或只給本
　　身騎馬總在四千匹數内其隨身行李令地方官
　　聚集民夫聽其自行僱用至
駕幸髙堰暨徃蘇揚各名勝處俱係暫時往回非有𦂳
　　要執事不必隨往則當按差減人亦在四千匹數
　　内應令各處將随往江南人數於十一月内報明
　　總理行營處彚總查核即將確數分晰開單行知
　　該督遵照至應給馬票應俟總理行營處核定數
　　目即令各該處先期行文咨報兵部將刋刻空白
　　紅票填註官員銜姓馬數如騎五匹及二三匹者
　　每員各給一票其一人一馬者按行檔彚給一票
　　如有為數過多或至百餘者按十匹分給一票仍
　　令各該處各照行檔自𣲖専員管理并請
特𣲖大臣於渡黄數日前會同兵部率同江省管馬大
　　臣將渡黄紅票一張散給各人收執仍註明渡黄
　　字様以免牽混至渡黄後再將隨往各名勝䖏紅
　　票散給管馬之員見票發馬並於票内印一某䖏
　　應訖戳記其中如有分班更換者即將原票通融
　　支馬不必另行換票其自錢家港至江寧扈從人
　　員係屬全數随往俟將到錢家港之數日前兵部
　　再添給二千匹紅票率同江省大員按數散給自
　　江寧回至錢家港即將添給紅票截繳又沿途隨
駕進城及跟隨
御舟攆縴需用騎馬不過數百匹不便再憑紅票支馬
　　應令江省管馬大員另製印恪竹籖數百根編立
　　字號俟先期𣲖定傳知用馬數目即將竹籖按數
　　送交兵部每馬散給一籖按籖支馬繳馬還籖均
　　應如該督所議辦理至船隻一項上次共需頭號
　　沙飛馬溜等船四百四十一隻又每船十隻外多
　　備一隻以便添換其時船隻本不寛裕以致人多
　　船少混行搶奪且頭號沙飛等船遲笨難行易致
　　阻礙今該督議改用三號沙飛等船比較上次船
　　數雖屬加増但俱係中號小船亦祗堪敷用俱就
　　各船名色及可容㡬人核派撥自屬斟酌得宜俟
　　各該處將人數報明總理行營處彚總行知該省
　　將所備船隻各釘木牌開寫銜姓行檔挨次排列
　　河干仍請
特派大臣㑹同兵部於渡黄十日前先至該處㸃騐明
　　白其應坐船官員人等由兵部給發船票自差家
　　人賫領若數人共一船難以人人給票者一船彚
　　給一票其各項船隻行走先後次序仍照上次原
　　議
御前大臣領侍衛内大臣軍機大臣
御前侍衛
　乾清門侍衛船隻應在
御舟之前上駟院侍衛官員與裝載
御馬船隻以及
　批本奏事軍機處侍衛處内閣兵部之𦂳要官員等
　　亦應令其在前行走其餘船隻皆照例在後行走
　　若有承辦事件必應在前行走處俱令臨時自行
　　奏請再江南河道窄狹易於擁擠應交管理
御舟之大臣協同䕶軍統領等稽查凡行走及停泊之
　　時母許攙越擁擠其浙省馬匹船隻給票監放等
　　項應照江南一體辦理奏入報
聞
　
　
欽定南巡盛典卷九十二
欽定四庫全書
欽定南巡盛典卷九十三
　奏議
　　乾隆二十一年十一月十七日江蘇巡撫莊有恭
　　奏言准户部咨乾隆二十一年閏九月二十六日
　　奉
上諭朕明春巡幸江浙所有供宿頓次皆出自帑項絲
　毫不以累民苐扈從官兵以及外省接駕人等輻輳
　雲集經過地方錢米價值恐一時或致騰踴著將運
　京銅鉛兩省各截留十萬觔添爐鼓鑄減價發賣並
　将該二省應運本年漕粮各截留五萬石減價平糶
　以裕民間食用欽此仰見我
皇上省方觀民嘉恵東南之至意除截留漕糧現在酌
　核派撥外至錢文一項上年(臣/)經奏奉
俞允於寳蘇局加鑄一十四夘并收買各爐頭工料錢
　文凑濟現存局加夘錢四萬七千六百餘串又收
　　買各爐工料錢一萬六千六百餘串又蘇局額鑄
　　餉錢除搭放兵餉外尚餘錢二萬五千餘串通共
　　存局錢八萬九千餘串查乾隆十六年
翠華南幸各州縣共止兌發錢七萬五千九百餘串核
　　計現存局錢較上届已属有餘無庸再行加鑄所
　　有
恩諭截留江省銅鉛十萬觔似應仍聴運京以濟户工
　　兩局鼔鑄之用奏入
上諭曰如所議行該部知道
　　乾隆二十一年十一月二十一日内務府奏言查
　　從前凡遇
皇上駕幸木蘭等處(臣/)衙門所有備帶物件應需擡運
　　者向由各該處僱覔民夫抬運毎夫一名行程日
　　支銀一錢三分住宿日支銀一錢歴来照此辦理
　　惟乾隆十六年
皇上巡幸江南經總理行營大臣奏准凡有抬運官物
　　之夫自京至順河集仍由(臣/)衙門僱覔應用其自
　　順河集過河即交巡撫備辦前次該地方官所備
　　民夫甚属便利且派有佐雜沿途管押抬運一切
　　無悮苐查(臣/)衙門廣儲司等處毎次需用抬夫由
　　京僱往向係夫頭包攬各處凑僱多有匪徒混入
　　長途抬運難於管束易生事端(臣/)等酌議嗣後凡
　　恭遇
皇上巡幸自京起運所需抬夫均照南省備辦之例交
　　沿途地方官僱夫抬運派員管押俾抬夫一項盡
　　歸地方官就近備辦庶抬運彈壓俱属利便自無
　　生事貽悮之虞如蒙
俞允嗣後凡恭遇
皇上巡幸俱由(臣/)衙門預行移咨經過該地方官一體
　　遵照辦理奏入報
聞
　　乾隆二十一年十二月二十日大學士公傅恒等
　奏言明春
皇上巡幸江浙共需駝九百隻前次交與直隸喂養駝
　　九百餘隻俱趕赴甘肅現在京城所有駝三百餘
　　隻不敷應用經(臣/)等議得武備院等處應用駝隻
　　俱交與該衙門移㑹直隸方觀承酌量或僱車或
　　僱騾需用之處具奏行文續因太僕寺䭾載黄布
　　城需用䭾二百七十隻或用官駝或用民駝需用
　　之處䕶軍統領等請示(臣/)等經(臣/)等查得若用
　　官駝必須以符駝隻之數派章京三十四員牽駝
　　披甲三百五十八名伊等應得賞銀盤費帮銀合
　　計一萬四千六百餘兩若僱覔民駝需用駝二百
　　七十餘隻兩個月整價銀按日各三錢兩個月一
　　半價銀按日各一錢五分通計核算共需銀七千
　　三百餘兩此二項較比僱覔民駝需用與官用駝
　　隻即減省一半七千三百餘兩而且不用官駝不
　　派官兵節省官馬數百匹順河集存下等候兵丁
　　隊内若無此項牽駝官兵管轄亦属便易相應將
　　䭾載黄布城即僱覔民駝應用交與䕶軍統領等
　　辦理今方觀承又將武備院茶飯房廣儲司等處
　　需用駝六百餘隻俱已採買備用具奏外雖無别
　　需用駝隻之處但現今需用駝隻之時必得敷餘
　　數百隻以備應用現在京城所有官駝三百七十
　　八隻即交與方觀承歸併現在伊採買駝隻内㨂
　　選臕壯者以備明嵗
皇上巡幸南省應用外其餘臕欠疲瘐者加謹喂養以
　　備應用奏入報
聞
　　乾隆二十一年十二月二十四日總理行營事務
　　和碩荘親王允祿等奏言據兩江總督尹繼善奏
　　請将明嵗隨
駕官員所騎馬匹並應留車輛在附近徐家渡之王家
　　營地方屯留一摺奉
硃批總理行營處議奏欽此查上次
聖駕南巡
回鑾時係在順河集起旱是以各官員馬匹車輛就近
　　在順河集屯留明嵗
聖駕自徐家渡渡黄至
回鑾時亦在徐家渡起旱則應留馬匹車輛自應在徐
　　家渡附近地方屯喂無庸再駐順河集該督既查
　　明附近徐家渡之王家營地形髙阜堪以屯駐即
　　令該督於該處將應備草料等項飭員先期妥辦
　　俟
命下之日(臣/)等行令該督遵照辦理并行知在京各該
　　處一體遵照奏入報
聞
　　乾隆二十一年十二月二十四日允祿等奏言恭
　　照明春
聖駕南巡隨往江浙大臣官員兵役執事人等前經奏
　　明統以六千馬匹核計隨往今按各處冊報隨往
　　人數計算馬匹不敷(臣/)等酌定将原議二人給馬
　　三匹者改為毎人給馬一匹合計需馬五千六百
　　六十九匹至渡黄以及各名勝處原議派馬俱在
　　四千匹以内今照依原奏渡黄時按人減馬應需
　　三千八百一十二匹名勝處按差減人應需馬三
　　千九百五十六匹應開单行知兩江總督遵照仍
　　交兵部查照原奏辦給馬票一面知照各該處將
　　单内隨往名勝處所減派人數通融辦理至船隻
　　一項應令該督遵照原奏将預備
上用船隻敬謹預備其隨往官兵人等船隻亦按奏定
　　船數及单内人數分别派撥奏入報
聞
　　乾隆二十二年正月初七日軍機處㑹同兵部奏
　　言據河南巡撫圖爾炳阿奏稱竊照西路軍營文
　　報向由陜晉直𨽻一路轉逓京師明嵗春正恭逢
聖駕南巡
啓鑾之後若仍由晉省逓京未免路逺稽時(臣/)等查豫
　　属之内黄縣路通直隸考城縣壤接山東永城縣
　　界連江省凡軍營文報自應由陜省潼闗出境即
　　從豫省就近逓送
　行在庶可速達
御覽但查豫省並未設有腰站恐一有遲悮闗係匪輕
　　應於陜豫交界之閿鄉縣起凡路通直隸山東江
　　南三省之各州縣挑撥好馬安設正腰各站以速
　　逓送但各站事務僅責成該管州縣經理查各該
　　州縣均有地方事務不能時刻在站照察勢必委
　　之丁役人等若輩不知緩急恐不無稽延應每二
　　站就近派委佐雜一員遇有文報到站即稽查件
　　數接送時刻登註排单號簿限日行六百里者刻
　　即逓送仍令該管州縣及各府州隨時稽察其要
　　站馬匹即於正站内抽撥既無増添糜費而馬匹
　　亦可免疲乏除咨陜西直𨽻山東江南各督撫外
　　理合恭摺
　奏明奉
㫖軍機大臣㑹同兵部速議具奏欽此查先經直督方
　　觀承咨稱今嵗恭逢
皇上南巡請照上届東巡之例西路軍營文報由甘肅
　　嘉峪闗陜西定邊營山西保徳州等處逓至直𨽻
　　迴龍闗直送盧溝橋由良鄉逓送
　行營安設正要各站毎站一律設馬五十匹於各該
　　正站内派守備一員千把外委三員耑司馳逓仍
　　派道府丞倅等官往来稽查續據山東江南浙江
　　各督撫亦照例一體安設今據巡撫圖爾炳阿奏
　　稱豫属内黄縣路通直隸考城縣接山東永城縣
　　界連江省凡軍營文報應由陜省潼闗出境就近
　　逓送
　行在庶可速達查西路軍營文報由陜甘山西沿邊
　　一帶逓至直𨽻良鄉縣計程四千六百四十里由
　　良鄉至山東界計程五百九十里由山東徳州至
　　江南界計程九百一十二里今若由陜西潼闗入
　　河南閿鄉縣就近分路接逓自嘉峪闗至潼闗計
　　程三千四百四十里自潼闗由河南内黄縣至直
　　隸計程一千一百二十里自潼闗由河南考城縣
　　至山東界計程一千一十五里自潼闗由河南永
　　城縣至江南界計程一千三百五里(臣/)等統計核
　　算查自嘉峪闗由潼闗至河南内黄縣共程四千
　　五百六十里已較沿邊逓至良鄉縣之路相等若
　　再由内黄縣逓送直𨽻各站程途轉逺七八百里
　　及千餘里不等反不免紆遲應將該撫所請由河
　　南内黄縣安設臺站接送直隸之處毋庸議至河
　　南接連山東界之考城縣并接連江南界之永城
　　縣較之由沿邊馳逓山東計近程七百七十五里
　　江南計近程一千三百九十七里查軍機文報闗
　　係𦂳要自應就近接逓以期迅速應如該撫所請
　　恭逢
聖駕南巡
啓鑾之後軍營文報准其由陜省潼闗出境從閿鄉起
　　於考城永城二縣等處安設正腰各站就近分路
　　送往
　行營之該撫所稱毎二站派佐雜一員登記號件令
　　各該州縣稽查之處(臣/)等伏查陜甘直隸等省逓
　　送軍營文報臺站俱經奏明毎正站各派守備一
　　員千把外委三員耑司馳送酌派同知通判往来
　　料理併責成各該道府經理稽查今豫省僅派佐
　　雜辦理恐佐雜不諳馳逓必委之驛卒等夫難保
　　其一無遺悮應令該撫照直𨽻等省之例一體辦
　　理其所需馬匹於通省驛馬内㨂選挑撥仍将派
　　委員弁姓名臺站馬匹數目造冊報部查核俟
命下之日行文該撫并直𨽻陜甘山東江南各督撫一
　　體遵照恭遇
聖駕巡幸直𨽻山東江南等省入境之日
　行在兵部即將入境日期知照河南巡撫遵照辦理
　　奏入
上諭曰依議著兵部行文陕督沿邊一帶尚有北路軍
　營奏報所有臺站仍照舊安設俟啓鑾後計程已抵
　山東境則西来文報即由潼闗往送河南接逓至回
　鑾將抵直境即仍由北路馳逓其陜西河南山東江
　南浙江著該督撫各㨂派滿洲道員一人専司軍臺
　事務往来督察以期迅速
　　乾隆二十二年正月初八日傅恒等奏言查本月
　　十一日
聖駕自京
啓鑾按程核計應於十九日抵山東徳州西路文報自
　　潼闗由河南考城縣至山東界計程一千一十五
　　里以日行六百里扣算應即於十九日從潼闗分
　　路由河南馳逓約三日即可逓至
　行在大營(臣/)等交兵部行文該省辦理至
回鑾将抵直𨽻今
　行在兵部先期核算日期知㑹各該省仍由山西一
　　路馳逓可也奏入報
聞
　　乾隆二十二年正月初十日允祿等奏言案照武
　　備院奏将交與直𨽻總督喂養駝隻内除挑選使
　　用外所剩駝隻趕赴紅花舖喂養俟
回鑾時預備補换一摺奉
㫖著交與總理行在事務王大臣議奏欽此伏查今嵗
皇上巡幸南省共需駝九百餘隻經直𨽻總督方觀承
　　将武備院等處所用駝六百餘隻俱已採買其太
　　僕寺䭾載黄布城之駱駝三百隻由(臣/)等酌議交
　　與䕶軍統領等僱覔使用又八旗所有官駝三百
　　七十八隻亦由(臣/)等議明交直𨽻總督方觀承歸
　　入伊之採買駝隻内挑選肥壮者使用所剰疲瘦
　　者仍著喂養預備補换業經奏明遵行今武備院
　　惟恐又似前次
南巡駝隻内疲乏甚多雖交地方官喂養並未能肥壮
　　以致有悮大營黄城故請将所剩之駝隻趕赴紅
　　花舖等處喂養以作
回鑾補换之用查此次自京起程至徐家渡止需二十
　　餘日
皇上陞舟後即将駝隻交與地方官喂養則行走二十
　　餘日之駝若喂養兩月有餘斷無不肥之理應著
　　該武備院逐一騐明嚴交地方官妥協喂養倘似
　　前次不能肥壮以致不堪使用即将該地方官等
　題恭如照武備院所奏将用剩駱駝三百七十餘隻
　　俱趕赴紅花舖備用則該衙門官員人等倚仗有
　　補换駝隻領去之駝遂不爱惜反致多有瘦憊
　　應將武備院所奏此次用剩駝隻不必趕赴紅花
　　舖仍照常存于直省喂養惟是所稱
回鑾時正值雨水道濘難行(臣/)等酌量擬議著交與直
　　𨽻總督方觀承将此次用剰駱駝三百七十餘隻
　　内挑出一百五十隻恭候
皇上起鑾以後緩緩趕赴紅花舖交與地方官等妥協
　　喂養以備
回鑾補用如此則官駝輕健捷速亦不致多所瘦憊矣
　　倘䝉
俞允(臣/)即行文飭交直𨽻總督山東巡撫一體遵行奏
　　入報
聞
　　乾隆二十二年正月十二日江蘇巡撫愛必達奏
　　言恭照乾隆丁丑年春
聖駕南巡一切應備事宜節經督(臣/)尹繼善暨前撫臣
　　荘有恭率同司道等官敬謹備辦今據江蘇布政
　　司許松佶詳稱今查乾隆十六年
翠華南幸所有扈從官員人等乘坐船隻需用縴夫并
聖駕經由旱路遊覽名勝需用摃抬旱夫及
回鑾需用車輛䭾載
御用什物等項需用騾頭均於司庫正項銀内動支自
　　應循照上届成例動用事竣據實報銷又扈從官
　　兵馬駝沿途需用豆草麥麩以及屯駐馬駝地方
　　設立買賣街購備麩豆等物上届係於司庫雜税
　　及驛站餘剰銀内借發預期採辦差竣之日将奉文
　　支給應開銷者造冊請銷應發賣者觧價歸款
　　再
行宫名勝備辦器具什物安頓
御舟
御馬搭建棚厰并槽䥷人夫運送冰塊脩理道路橋梁
　　開濬河道安設馬頭脩墊縴路平治
　營盤等項上届係於司庫耗羡存公項下動支辦理
　　均應循例動支事竣彚案報銷除取造估冊另詳
　　咨部外所有動用銀款相應詳請㑹
　奏(臣/)覆核無異除飭取清冊分咨户兵工三部備案
　　外謹㑹同兩江總督(臣/)尹繼善恭摺奏入報
聞
　　乾隆二十二年正月二十四日步軍統領衙門奏
　　言查向来
皇上巡幸各處(臣/)衙門捕盗官兵番役人等所有拏獲
　　竊盗取供後即送
　行在刑部該部辦理轉送
　行在兵部兵部始行交發地方官但
　行在刑部辦理交送兵部兵部尋交地方官之際二
　　部俱無看守之人仍交(臣/)衙門原拏官兵隨營押
　　帶(臣/)衙門番役捕盜兵丁俱係酌量派出為數無
　　多若拏一犯看守即須三四人若拏數犯看守即
　　致乏人且兵丁小人因所拏人犯仍交伊等隨營
　　押帶在帳房看守伊等不免因有看守之責轉致
　　託故不行勇往拏賊(臣/)請嗣後凡遇
皇上巡幸處所令經過省分地方之州縣逐日派佐雜
　　官一員衙役十名隨處交與
　行在刑部跟隨帳房預備接收看守人犯如此
　行在刑部看守人犯有人(臣/)衙門所拏事件亦能隨
　　交隨收原拏官兵番役既得交出拏獲事件亦可
　　另捕他犯隨營稽察甚有俾益俟
命下之日除行文此次經過之該督撫遵照一體辦理
　　外嗣後永著為例凡遇
皇上巡幸俱照此例辦理奏入報
聞
　　乾隆二十二年正月二十七日兵部奏言查上届
聖駕南巡(臣/)部官員等俱在前面行走此次凡一應奏
　　摺俱從後趕送請備坐船一隻令(臣/)部官員等輪
　　班在豹尾鎗後與軍機處官員一處行走至駐營
　　時将船在布城從角灣住以便接逓事件再請将
　　驛馬選擇十匹令隨在豹尾鎗後堤岸行走以備
　　馳送事件奏入報
聞
　　乾隆二十二年二月十一日刑部奏言乾隆二十
　　二年二月初八日奉
上諭江浙二省讞獄滋繁陳臬之司素稱劇任兹朕巡
　省所至覃布恩膏黎庶均沾閭閻愷樂而有罪之人
　囹圄桎梏實由自取亦何恤焉但念獄一成而不變
　其中奸民之犯法者固多而無知誤蹈之人亦所
　時有况未抵於重辟尚可望其自新用播徳音以符寛
　大所有江蘇安徽浙江等属軍流以下人犯俱著加
　恩各予減等發落從此案牘一清在問刑各官當益
　勵精勤期於明慎而凡爾百姓更宜各安本業勉為
　良民勿為曠典可以倖邀而輕國法也欽此仰見我
皇上鑾蹕所臨太和洋溢恤刑宥罪
特沛殊恩(臣/)伏思此次
皇上巡幸江浙現在軍流以下人犯仰䝉
聖恩各予減等惟是情罪輕重攸分辦理自應稍為區
　　别(臣/)詳加酌議所有江浙人犯該發遣黒龍江寧
　　古塔及内遣雲貴川廣人犯罪與軍流相等應請
　　一體援減此内如叛逆緣坐强盗免死發遣家奴
　　喫酒行兇棍徒生事擾害用藥迷拐子女開窑誘
　　賣并例應給披甲人為奴及擬軍之積匪滑賊情
　　罪較重俱不准其減等其餘軍流遣犯俱應減為
　　杖一百徒三年徒罪及雜犯准徒人犯減為杖一
　　百其已經到配徒犯即行釋放逃徒並免緝拏枷
　　杖人犯均應寛免應刺字者并免刺字其已經發
　　遣軍流計其程限尚未到配核其情罪與
恩㫖相符准其㑹
赦減等再江浙之人有在别省犯案逓回原籍追賍僉
　　配人犯計其犯事在
恩㫖以前似應推廣
皇仁俱准其減等發落其外省犯事逓發江浙軍流人
　　犯與江浙現在軍流不同未便濫邀
曠典均不在減等之例侯
命下之日(臣/)部行文各該督撫遵照辦理奏入報
聞
　　乾隆二十二年二月十六日直𨽻總督方觀承奏
　　言竊查八旗官駝三百七十八隻奉文發直喂養
　　備用嗣准部咨内開總理行營處議覆武備院籌
　　備
回鑾時補换駱駝一摺請於發直駝内挑出一百五十
　　隻恭候
皇上啓鑾以後緩緩趕赴紅花舖交與地方官喂養以
　　備
回鑾補换之用奏准行知到(臣/)伏查武備院䭾載之駝
　　係六百隻今預備補换駝一百五十隻自可敷用
　　(臣/)昨至徳州見東省撫臣進有駝隻又(臣/)上年在
　　張家口買有瘦駝牧放已久俱臕肥可用(臣/)現在
　　挑選一百隻趕赴紅花舖一帶如䝉
天恩賞收合之東省駝隻已可為沿途補换之用所有
　　八旗官駝一百五十隻似可毋庸送往應請仍留
　　直𨽻喂養以備木蘭差務奏入報
聞
　　乾隆二十二年三月二十九日兵部侍郎管順天
　　府府尹劉綸奏言恭照
聖駕回鑾内務府鑾儀衛衙門各行檔需用車輛(臣/)先期
　　前赴水次督同山東江南兩省道府委員并内
　　務府司員稽核監放查山東省原分留京車一百
　　三十四輛江南省原分留京車一百六十二輛並
　　直𨽻協濟代僱車一百輛共四大套車三百九十
　　六輛於本月二十五六七等日㑹同各員在厰陸
　　續騐照支給計放過各行檔車二百八十二輛所
　　有餘剰原車並兩省預備三套二套各車俱照上
　　届成規酌聴隨
駕大臣官員等自行給價添僱接濟疲乏餘仍交與兩
　　省各員自行檢收以為沿途預備之用奏入報
聞
　　乾隆二十二年四月初九日浙江巡撫楊廷璋奏
　　言乾隆二十二年三月初一日恭逢
聖駕駐驆西湖(臣/)等面奉
上諭西湖之水海寧一帶田畝藉以灌溉今聞沿湖多
　有佔墾若將墾􁊌之田挖廢歸湖小民未免失業如
　任其佔墾將来湖身日漸壅塞海邑田畝有涸竭之
　虞於水利民田均有未便除已經開墾成􁊌者免其
　清出外嗣後不許再行侵佔欽此(臣/)等跪奉之下仰
　　見
聖主軫念民生􁊌籌水利至意伏查西湖故址周圍原
　　額係三十餘里東南抵城西北接山受武林諸山
　　之水滙聚成湖由湧金水門入城出艮山等門㑹
　　　上塘河而直達海寧沿塘民田數千頃皆藉湖水
　　　以資灌溉縁湖身寛廣水大則可容納無汛溢之
　　　虞水小則可停蓄無涸竭之患利益民生其功甚
　　　溥嗣經瀕湖小民栽荷蓄魚始則圏湖為蕩繼則
　　　開墾成田日漸侵佔以致水利日多阻滯雍正二
　　　年荷䝉
世宗憲皇帝勅令清查将所佔田蕩豁除糧額照址盡行
　　　清出歸湖開通水源俾無淤滯下游田畝可以不
　　　虞旱熯伏查西湖舊址三十餘里彼時查丈僅存
　　　二十二里四分有竒通計裡外湖面一萬一千三
　　　百一十五畝淤淺沙灘三千一百二十五畝已失
　　　故址四分之一歴今三十餘年為時既久小民又
　　　復漸次佔墾亟應清釐禁止仰䝉
　聖主洞燭情形
　勅令設法查禁(臣/)等隨與藩司公同斟酌現在遴委幹
　　　員將湖址逐叚悉心勘丈除久墾成田無碍水源
　　者欽遵
諭㫖免其清出外其現存湖面及淤淺沙灘逐段俱丈
　　量清楚竪立標記飭委大員覆勘明確于湖岸立
　　石永禁仍繪圖貼説存案查禁之後遇有侵佔絲
　　毫即照强佔官湖律嚴加治罪至現存小民栽荷
　　蓄魚之蕩止許用竹箔攔隔以通水道不許私築
　　土硬圖為後日佔墾賬本仍責令地方官於毎年
　　冬令水落時按圖勘丈一次倘有越佔立押刨挖
　　歸湖如無侵越即出具並無侵佔印結申報各上
　　司稽考倘敢瞻徇隠匿查出立即嚴叅其已經墾
　　􁊌田畝蒙
聖主格外施恩免其清出但究係私佔官湖俯俟丈出
　　確數核明雍正二年清查以後復佔墾田蕩各若
　　干畝如果無碍水源容(臣/)等具奏請
㫖應否按畝酌量徴輸地租歸入西湖嵗脩項下為挑
　　濬西湖淤泥葑草等項之用恭候
聖明定奪如此立法查禁庶小民不敢再行侵佔湖水
　　自可永不淤塞下游民田旱澇有資
聖主恩施當與湖流永頌靡涯矣奏入報
聞
　　乾隆二十三年正月初十日楊廷璋奏言乾隆二
　　十二年春恭逢
聖主重幸浙江面奉
上諭西湖之水海寧一帶田畝藉以灌溉今聞沿湖多
　有佔墾若将墾􁊌之田挖廢歸湖小民未免失業如
　任其佔墾將来湖身日漸壅塞海邑田畝有涸竭之
　虞於水利民田均有未便除已經開墾成􁊌者免其
　清出外嗣後不許再行侵佔欽此欽遵先經㑹同前
　　督(臣/)喀爾吉善將酌籌清理情形恭摺奏請
聖鑒欽奉
硃批俞允(臣/)隨飭委署鹽驛道事温處道朱椿續又委
　　鹽繹道張唯寅率同杭州府知府張逢堯等先將
　　湖面通行查丈自雍正二年清理西湖丈量湖面
　　周圍計二十二里四分迄今三十餘年沿湖居民
　　或築隄為塘或培土成田逐漸佔墾並淤淺沙灘
　　共二里有餘現丈湖面祇存不及二十里之數此
　　次清查自應以雍正二年丈定之數為凖將陸續
　　佔墾之處悉行刨挖歸湖以疏下游水利乃仰蒙
聖主軫念民生將已墾􁊌者免其清出此誠
聖主格外恩施(臣/)敢不欽遵查辦第西湖之水攸闗下
　　游水利若將有碍水道之處一概准其存留恐日
　　漸淤塞必至不敷灌溉似應分别辦理(臣/)因率同
　　司道并承辦各員親歴湖濵周遭相度將各處佔
　　墾之地蕩田畝及淤灘勘明有無阻遏水源逐一
　　挿籖記認分定應去應留明白掲示曉諭於秋杪
　　收穫後令該道府督率佐雜各員分頭展復計小
　　有天園迤西一天山脚下金沙港廟後錦帶橋内
　　湖錢塘門迤南湧金門迤南清波門西首長橋等
　　處共清出有礙水道之地蕩淤灘約計一里有零
　　逐一開挖歸湖其已成田者概免刨挖内將小有
　　天園門前圏佔之水蕩清出建築馬頭不特湖船
　　直達無礙而水源亦疏暢流通又於栁浪聞鶯處
　　將開挖圈蕩之土方即用以築堤一道計長一百
　　餘丈直至湧金門馬頭以作界限其於沿湖凹凸
　　不齊之處各按形勢悉行裁直淤淺沙灘一律開
　　濬深通現在丈實湖面已有二十一里二分零較
　　前清出一里有餘其各處不礙水源之田畝地蕩
　　尚有五百八十九畝零應遵
㫖免其清出即照現在二十一里二分之湖面立石永
　　禁侵佔東面於湧金門馬頭之右西面于一天山
　　脚下南於長橋埠北面於湖山春社之左共四處
　　各立一碑将現在清出里數及侵佔官湖例應
　　擬流條款刋刻碑上俾小民咸知畏法遵守仍
　　造冊繪圖存案毎年責令地方官查丈一次稍有
　　侵佔立押刨廢徇𨼆即行叅處所有免其清出之
　　田畝地蕩雖䝉
聖恩不予刨廢但究係侵佔既已免其治罪復仍歸管
　　業自應酌量徴租以充嵗脩疏濬西湖之用(臣/)與
　　司道悉心斟酌計其出息之厚薄定以租額之低
　　昻毎蕩一畝嵗徴租銀五錢田一畝嵗徴租銀四
　　錢地一畝嵗徴租銀三錢造具户畝各確冊於二
　　十三年起令地方官按數徴收觧鹽驛道衙門歸
　　入西湖租息項下以備挑濬修理公用自此畨清
　　理後斷不容稍有圏佔再沿湖雖已立石刋禁但
　　湖身寛濶恐小民惟利是圖或於各處堤岸仍有
　　侵損擬令地方官於清出之堤岸上照蘇隄之式
　　沿岸栽挿栁樹不特可杜小民侵損其根株盤結
　　亦可堅固堤身且一二年後長發茂盛萬緑成隂
　　更足與湖山増色所用刨費即於鹽道收存之西
　　湖租息項下動支無需開銷正項錢糧現在湖面
　　較前已大為開展湖流暢達水道不淤下游田畝
　　從此倍資灌溉之利白叟黄童咸歌
聖澤優渥樂利無涯矣奏入
上諭曰好如議行
　
　
　
　
　
　
　
　
　
　
　
欽定南巡盛典卷九十三
欽定四庫全書
欽定南巡盛典卷九十四
　奏議
　　乾隆二十三年九月十三日兩江總督尹繼善等
　　奏言竊惟省耕省歛自昔著有隆規時邁時巡載
　　籍垂為盛事我
皇上撫臨四海涵育羣生無逸勤民既
　勅㡬康於宵旰誠求保赤復
　殷補助於春秋是以稽古省方兩次
南巡江浙
恩膏疊沛遍洽吳山越水之間
徳意旁流周恤蔀屋茅簷之隠更以河工事務攸闗重
　　大
親臨指示備極精詳一切疏濬機宜與夫宣防闗鍵凡
　　屬前人經理之所不及(臣/)等籌議之所不周悉皆
　　斷自
宸衷疊頒
睿訓不惜千萬國帑奠兹億兆人民務期濱水沮汝化作膏
　　腴之壤永令縁溝老弱登諸袵席之安覺覆載猶難並此
　　生成故黎庶莫能名其愛戴今者工程報竣湖河俱得順流晴
　　雨均調禾黎臻大熟雖在淮徐以北嵗嵗告災之地亦慶倉箱
　　盈積人人皷腹而遊僉謂厯年未有之豐登總由
聖心感召身沐有加無已之
愷澤益思
玊輦頻來既瞻
雲就
日之同心遂灑道清塵而恐後(臣/)等偹員兹土側聴謳
　　歌現今顒望之誠倍深往日擬待庚辰之嵗再
幸南邦懇
特降綸音聿光大典俾獲恭迎
鑾輅用慰輿情至於一應預偹事宜(臣/)等自當仰體
聖懷恪遵
訓諭不許纎毫擾累毋取供帳繁華舊有章程易於料
　　理惟願
六飛時届快覩民康物阜之風常使萬姓銜
恩共傳華祝嵩呼之盛(臣/)等敬謹恭摺奏請奏入
上諭恭載
恩綸
　　乾隆二十四年十一月二十二日尹繼善奏言恭
　　照明春
聖駕重幸江南沿途分設臺􁀙接逓文報需馬衆多上届
皇上南巡時於通省州縣額設驛馬内通融協撥尚慮
　　不敷各屬仍自偹餘馬應付今江南驛馬奉裁七
　　百匹較上届額數更少𣲖益屬不敷若不酌量加
　　増必致貽悮差務應請暫照從前原額加増馬七
　　百匹分派沿途經由各州縣准其于驛站項下
　　借支採買自明年十一月初一日為始照依
　　額設驛馬一體支給草料至差竣日止停其支給
　　仍將所買馬匹照數變價歸還原款如此斟酌辦
　　理則暫増馬匹仍行照數變價還項於錢糧既無
　　虧缺於差務甚有禆益奏入報
聞
　　乾隆二十六年九月初二日尹繼善奏言竊照乾
　　隆五十五年江南雨水過多髙寶下河窪地被災
　　荷䝉
聖訓以地方官辦差辦賑難以兼顧
特頒諭㫖將
南巡之期改於壬午年舉行此誠我
皇上念切民瘼因時制宜之至意也今嵗雨暘時若通
　　省可望豐收於七月内忽遭風暴湖水漲溢將髙
　　郵東隄漫缺數處以致下河田禾又被淹浸在
聖心誠求保赤宵旰憂勞
眷顧南邦又不知㡬經籌慮但江省今嵗秋收大勢可
　　稱豐稔間有極窪之地收成歉薄情形俱不為重
　　　髙郵一帶雖又被水而早稻已有收穫亦較輕於
　　　去年現在應行賑恤者祇數州縣地方各官儘可
　　　從容辦理即差務内一切事宜已經預備齊全伏
　　　思我
　聖主深仁厚澤徧於海隅蒼生大江南北尤屬淪肌浹
　　　髓自
　時巡改期稍遲一載黄童白叟無不翹首跋足望
　鑾輅之早臨况正逢
聖母七旬萬夀之後行慶施恵待澤彌殷歌樂嵗而効嵩
　　　呼更可愜輿情而昭
　盛典(臣/)謹將江省收成景象並臣民仰望悃忱㑹同髙
　　　晉陳宏謀託庸髙恒恭摺具奏奏入
　上諭部知之
　　　乾隆二十六年十月初八日户部侍郎兼管順天
　　　府府尹錢汝誠等奏言恭照明春
　聖駕南巡所需隨營車輛例由(臣/)衙門飭屬敬謹預備
　　伏查乾隆二十二年正月
駕幸江浙經前任兼管府尹臣劉綸等循照乾隆十六
　　年
皇上南巡辦理規條具摺奏明請將各行檔装載什物
　　車輛至順河集水次照數留住以一半交江南一
　　半交山東餧養以備
回鑾應用其車價銀兩在於該兩省動用給發照例報
　　銷今次恭逢
聖駕南巡(臣/)等現在移咨内務府先期酌定應備車數
　　一面分飭所屬預行備辦並咨明山東江南督撫
　　循照乾隆十六年并二十二年籌辦規條㑹同妥
　　協經理再(臣/)等恭查上屆
駕幸江浙經前任兼管府尹臣劉綸飭屬預備車四百
　　餘輛後實用車三百四十三輛旋因順天府所辦
　　原車途中間有回空騾馬不無疲乏之處至交車
　　時山東省分留京車一百三十四輛江南省分留
　　京車一百六十二輛其不敷之車在於各該省照
　　數備足但江省素非産車之區東省有自應備辦
　　之車不能協濟亦經前任兼管府尹臣劉綸循例
　　奏明移咨直隸總督檄調附近南省之景州河間
　　獻縣等處代僱百輛以濟江省之用(臣/)等亦即一
　　面詳悉咨明直𨽻督臣方觀承籌備俟明年需用
　　時定數以調協濟又官用駝隻沿途恐有疲乏短
　　缺者
回鑾時不敷應用亦應行令山東撫臣查明成例預為
　　籌辦以車抵給除一應委派人員照料管理及包
　　封支發車價各事宜臨期照例酌辦敬謹預備外
　　合將(臣/)等現在辦理縁由奏明奏入報
聞
　　乾隆二十六年十月初八日錢汝誠等奏言明春
　　恭逢
聖駕南巡所有(臣/)衙門辦車事宜(臣/)謹㑹同府尹(臣/)羅
　　源漢循照乾隆十六年併二十二年辦理規條繕
　　摺奏
聞至恭辦
回鑾車輛前經兼管府尹(臣/)劉綸前赴順河集㑹同江
　　南山東兩省地方官籌辦今次恭逢
駕幸江浙仰懇
皇上天恩准(臣/)錢汝誠扈從前往於順河集水次督率
　　各委員交收車輛至
聖駕回鑾時(臣/)再由彼處先期趨赴順河集敬謹料理
　　回程車輛事務奏入報
聞
　　乾隆二十六年十一月初九日總理行營事和碩
　　莊親王允祿等奏言恭照明春
聖駕巡幸江浙一切應用預備事宜查乾隆二十二年
巡幸南省陸路安營所用大城䝉古包帳房等件俱帶
　　往二分工部應帶椿橛等件亦照例帶往所需駝
　　隻並茶膳房等處所需駝隻車輛交各該處照例
　　預備挽船縴夫於河兵内選用應帶備用銀兩縀
　　疋等件交户部内務府衙門奏明帶往選派侍衛
　　三班兵丁一千名各處官員拜唐阿人等酌量派
　　往至抵江南上船將兵丁減派五百名章京等四
　　十員於虎鎗侍衛兵丁一百三十七員名内選派
　　四十員名其餘於三班侍衛並五百名䕶軍選派
　　入數隨往大臣官員俱於年前預給春季俸禄其
　　應騎官馬人等照應給之數給馬一半折價一半
　　先給兩箇月行粮沿途再行補給上船之後大臣
　　官員各留家人喂養馬匹其拜唐阿兵丁等所騎
　　官馬並官駝交與山東巡撫於臨近各州縣及綠
　　旗各營分喂養約束所留兵丁家人派大臣管轄
　　回京辦用車輛奉
㫖派大臣㑹同地方官僱備喂養所留馬匹應需麩草
　　料豆髙粱等項交山東巡撫酌量購買以備市賣
　　至江浙豆少如需撥協行文山東巡撫酌量採買
　　運至沂州一帶地方以備市賣再沿途安設臺站
　　由兵部勘明尖宿飭各該督撫於通省驛馬内抽派備
　　用所過各處地方應辦營盤道路橋梁一切事
　　件俱交該督撫照例預先備辦明嵗
聖駕巡幸南省陸路安營所用大城䝉古包帳房等件
　　備帶二分應帶樁橛等項所需駝隻茶膳房所需
　　駝隻車輛河兵内㨂派挽船縴夫户部内務府奏
　　帶備用銀兩縀疋派侍衛三班兵丁一千名各處
　　官員酌量派往至江南上船將兵丁減派五百名
　　章京等四十員於虎鎗侍衛兵丁一百三十七員
　　名内選派四十員名其餘於三班侍衛五百名䕶
　　軍選派入數隨往大臣官員於年前支給春季俸
　　祿並先支給兩月行糧沿途再行補支上船之後
　　大臣官員留家人喂養馬匹拜唐阿兵丁所騎官馬
　　並官駝交山東巡撫分給喂養所留馬匹應需麩
　　草料豆髙粱等項交山東巡撫購買以備市賣江
　　浙如需撥協照依所咨撥運豆石交山東巡撫運
　　至沂州一帶地方預備市賣沿途安設臺站由兵
　　部勘明尖宿地方飭該督撫於通省驛馬内抽派
　　備用所過地方營盤道路橋梁等項該督撫預先
　　備辦之處俱請照上次辦理但上次因官馬缺少
　　各半支給今官馬既敷支給請將應給官馬人等
　　俱滿數支給外約束所留兵丁跟役人等派大臣
　　管轄至辦理回京車輛大臣臨時奏請
欽㸃又查上船後應需馬匹江迤北緑旗營馬四千匹
　　江迤南八旗營馬四千匹並江寧等處添備馬二
　　千匹支放馬匹事宜上次所辦雖未能甚有條理
　　尚無過於繁瑣應請交兵部及該省即照上次
　　辦理督催
御舟縴夫需用馬匹請交該省亦照上次辦理需用船
　　隻應令各該處將人數具報總理行營處彚總行
　　文該省辦理支放船隻請交兵部亦照上次辦理
　　其
　内廷行走大臣領侍衛内大臣軍機處大臣
　内廷乾清門行走侍衛等船隻并装載
御馬船隻上駟院侍衛官員批本奏事軍機處侍衛處
　　内閣兵部官員等船隻俱請照上次令其在前行
　　走其餘船隻俱令在後行走如有承辦事件應前行者臨
　　期各自奏請江南路途窄狭倘有混行衝突應飭禁交管
御舟大臣㑹同䕶軍綂領於船隻行泊處所嚴加查禁
　　浙省支放馬匹船隻事宜亦俱照上次與江南一
　　體辦理恭候
命下交各該處欽奉施行奏入報
聞
　　乾隆二十六年十一月十二日鴻臚寺奏言向例
　　凡遇
皇上行幸沿途地方文武官員於百里内接送查乾隆
　　二十二年
皇上南巡(臣/)等將經過沿途地方文武各官於㡬十里
　　以内接送之處具奏奉
㫖著三十里以内接送欽此此次
皇上南巡經過沿途地方文武各官於㡬十里以内接
　　送之處謹奏請
㫖恭候
命下(臣/)寺行文知照各該督撫敬謹遵奉奏入
上諭曰著在三十里以内接送
　　乾隆二十六年十一月二十三日江蘇巡撫陳宏
　　謀奏言恭照明春
聖駕南巡一切應備事宜(臣/)等率同司道等官敬謹備
　　辦所有各項動支正耗銀款上屆係先期奏明今
　　據江寧布政使彰寶蘇州布政使安寧㑹詳稱乾
　　隆二十二年
翠華南幸所有扈從官員人等船隻需用縴夫
聖駕經由旱路需用摃擡旱夫
回鑾需用車輛䭾載
御用什物等項需用騾頭上屆均於司庫正項銀内動
　　支又扈從官兵馬駝需用豆草麥麩上屆均於司
　　庫雜税及驛站餘剩銀内借支再
行宫名勝備辦器物并修浚道路橋梁河道等項上屆
　　均係動支司庫耗羡匣費銀兩料理各於事竣據
　　實造冊分别請銷今次均應循照舊例辦理惟上
　　屆所動驛站餘剩銀兩現在司庫並無存貯應請
　　亦動正項給辦所有動用銀款相應詳請核奏(臣/)
　　覆查無異除飭取估冊分咨户兵工三部備案外
　　謹㑹同督(臣/)尹繼善具奏奏入報
聞
　　乾隆二十六年十二月初五日尹繼善奏言恭照
聖駕南巡沿途管押馬匹船隻以及巡防跕道等項均
　　須官兵分派差遣而外出應差一切衣装盤費在
　　所必需上屆兩次
南巡俱經酌借俸餉兩月以資製備嗣於差竣後俱已
　　全數扣還清楚明春
翠華載莅江南其承應差使官兵據請酌借盤費等項
　　似應循照上屆之例行司將綠營官兵一律借給
　　兩月俸餉俟差竣之後分作一年照數扣還歸款
　　八旗官兵如有應需借給者照此酌量動借其江
　　西省來南辦差官兵亦應一例借給奏入報
聞
　　乾隆二十六年十二月二十七日允祿等奏言(臣/)
　　等恭照
聖駕南巡隨往江浙大臣官員兵役執事人等前經奏
　　明綂以六千馬匹核計隨往餘俱留住今按各處
　　冊報隨往官役人數計算馬匹不敷(臣/)等比照上
　　屆之例按其人數多寡及差使之緩急酌量核減
　　共需馬五千八百八十六匹至渡黄以及名勝處
　　從前原奏派馬俱在四千匹以内今照依原奏或
　　按差減人渡黄時應需馬三千九百八十五匹名
　　勝處應需馬三千八百八十九匹謹開列清单進
　　呈恭俟
發下行知兩江總督遵照仍交兵部照例辦給馬票一
　　面知照各該處將单内隨往名勝處所減派人數
　　自行通融辦理至船隻一項仍令該督遵照上屆
　　原奏將預備
上用船隻及装載
御用什物等船隻敬謹預備其隨往官兵人等船隻亦
　　照奏定船數及单内人數分别派撥并將核減各
　　處人數一并開单呈
覽奏入報
聞
　　乾隆二十七年正月初十日允祿等奏言(臣/)等查
　　上次
　皇上南巡隨往官員兵丁上船後拜唐阿兵丁所騎官
　　　馬皆交山東巡撫分喂以備回程乘騎此次
　皇上南巡至順河集
皇太后陞船回京時跟隨人等無用馬匹之處應派侍衛
　　　拜唐阿官員兵丁相應預先派出至直隸厰上船
　　　後所騎官馬應令先回(臣/)等酌量議定此次
皇太后至順河集陞船回京時跟隨侍衛一班親軍十名
　　　管人坐更等差派營長一員章京二十四員兵丁
　　　三百五十名再查二十二年
皇太后自靈巖山回時奉
　㫖派出竒通阿等總管跟隨人等派出蘇和納等帶領
　　　䕶衛鎗此次
皇太后陞船回京時現派出前鋒統領馬常䕶軍綂領愛
　　　龍阿慶㤗三人内請
　皇上欽派一員管理管人坐更等事再内務府奏派帶
　　　領
皇太后䕶衛鎗之處奉
　㫖著派永慶勒景
皇太后回京時著派荘親王欽此現應帶領䕶衛鎗總管
　　　隨從人等之處皆係莊親王管理或應添派之處
　　　請
　㫖訓示應派之侍衛章京兵丁等交領侍衛内大臣前
　　　軍綂領在現派出人員内即行派定各處應派人
　　　員亦即一并派定至直隸厰時上船後將派出侍
　　　衛章京前鋒䕶軍各項人等所騎官馬皆交山東
　　　巡撫即派官員兵丁從容趕至直省交方觀承善
　　　為喂養以備木蘭應用所有侍衛官員兵丁帳房
　　　等項各自行留交家人先回但途次若無管理之
　　　人家人等不免生事相應交領侍衛内大臣前鋒
　　　綂領等臨時酌量派侍衛一員章京一員管束送
　　　回奏入
　上諭曰
皇太后囬京時總管官員兵丁帶領䕶衛鎗之處莊親王
　　　一人不敷著派兆恵一同管理章京䕶軍等著派慶
　　　泰管理餘依議
　　　乾隆二十七年正月十四日漕運總督楊錫紱奏
　　　言乾隆二十六年十二月二十三日接准乾隆二
　　　十六年十二月十六日奉
　上諭據倉場侍郎温福等奏來嵗南巡
皇太后由運河水路回鑾所有北上糧艘酌量迴避一摺
　　著將原摺抄寄楊錫紱令其查照事宜悉心妥議俾
　　河道既無妨礙而糧運亦不致稽延一切善為經理
　　仍先行具摺奏聞欽此(臣/)恭讀
　諭㫖仰見我
　皇上睿慮周詳務期妥協盡善之至意查明春
　聖駕南巡
皇太后由運河水路
回鑾(臣/)於本年十二月初十日接到部咨即將南北漕船
　　　通盤籌計山東之船來春出運不過四百餘隻例
　　　應三月内抵通飭令到通交兑後其回空船隻俱
　　　趕赴天津之西沽一帶迴避南省漕船向例分為
　　　三進首進各帮在正月二月初渡黄者飭令上𦂳
　　　趕行務於四月初抵天津以便於西沽一帶迴避
　　　其或不能趕至天津即於臨清口外衛河之上游
　　　迴避二進帮船飭令於洪澤湖之太平河飬馬灘
　　　等處迴避三進帮船飭令於髙郵之金灣六閘揚
　　　州之三岔河常州之髙橋等處迴避俱俟四月初
　　　間
皇太后由順河集
啓鑾之後再行催儹北上并分委員弁各處駐扎専行料
　　　理俾順河集至通州一路運河俱無船隻阻礙河
　　　路并將先後行走及各處料理迴避條款於十二
　　　月二十日飛咨倉場侍郎及直隸山東江南督撫
　　　并江南山東總河查照轉行兹查倉場侍郎(臣/)温
　　　福等所奏南北運河的行迴避處所與(臣/)敬謹籌
　　　酌先行咨移各督撫之處俱屬相同(臣/)自當欽遵
　諭㫖督率屬員并再移行南北沿河文武員弁將首進
　　　帮船上𦂳催儧早抵天津以清河道再查二進三
　　　進帮船於四月以後渡黄北上有四月五月閏五
　　　月六月之期儘可全行抵通不致遲悞奏入
　諭如所議行
　　　乾隆二十七年正月二十一日大學士公傅恒奏
　　　言遵
　㫖詢問張師載阿爾泰
皇太后由水路馬頭
　　大營如何預備據稱現備之馬頭係五十丈仍照預
　　　備
　皇上水路馬頭之式(臣/)等恭查
　皇上經過之馬頭
　　大營船艦既多且支架辦事䝉古包故此所需地面
　　　寛大
皇太后乘船行走並無許多船隻且無大䝉古包等項若
　　　仍照
　皇上行走之馬頭辦理未免地方廣濶轉不𦂳凑(臣/)等
　　　酌量妥議
皇太后行走之馬頭酌修二十五丈似為𦂳凑再挽縴處
　　　三班預備一千二百名河兵為數似屬太多理宜
　　　酌敷用分班挽縴
皇太后
　　内庭各主位所乘三船毎船給挽縴河兵四十名供
　　　佛船縴夫二十名編定三班每班一百四十名隨
　　　侍太監船茶房太監船各項太監船共六隻毎船
　　　給河兵十五名三班共二百七十名計需用河兵
　　　六百九十名俟
　命下之日交張師載阿爾泰敬謹遵辦奏入
　上諭曰挽縴河兵著留六百名不必用江南河兵俱用
　　束省河兵此處官員若不熟練著於江南官員内酌
　　派帮管亦可餘依議
　　　乾隆二十七年二月初九日兵部奏言總理行營
　　　王大臣奏稱議得汪札爾等奏稱
皇太后
　　内庭各主位由水路回京所用大城䝉古包帳房不
　　　必駝隻䭾載請由順河集船載回京之處伏思此
　　　次
皇太后
　　内庭各主位既由水路行走無須更用䝉古包帳房
　　　等項若用船隻装載帶往較為省便且駝隻亦不
　　　致傷損應如汪扎爾等所奏至徐家渡時此項駝
　　　隻交與東撫阿爾泰㨂派幹員趕回交直省加謹
　　　喂養以備木蘭之用䝉古包帳房等件由順河集
　　　装載上船隨
皇太后行營由水路運至京城交該管處㸃收奏入報
聞
　　乾隆二十七年三月初七日閩浙總督楊廷璋奏
　　言竊照浙省應行引
見官凡有派委辦差者俱經(臣/)咨部覆准俟差竣給咨
　　兹查有甄别副叅等第案内保列一等應陞副將
　　福勒和等共七員六年俸滿副將易崑一員題補
　　錢塘水師都司之提標右營守備李楚玉一員又
　　閩省預保案内應行引
見之水師提標前營千總黄海一員俱因派辦差務未
　　經給咨赴部今恭逢
翠華臨幸該員等所辦差務俱已告竣可否仰邀
天恩
勅下行在兵部就近帶領引
見(臣/)未敢擅便相應請
㫖遵行再應於何日帶領引
見之處伏候
聖鑒奏入
上諭曰著隨便帶領引見
　　乾隆二十七年三月十九日刑部奏言乾隆二十
　　七年二月二十九日奉
上諭朕稽古省方乘春布令而清理庶獄矜恤尤深用
　沛徳音式昭慶典所有江蘇安徽浙江三省軍流以
　下人犯俱著加恩各予減等發落凡親民之吏其諄
　切告誡俾知改過自新共享太平之福欽此仰見我
皇上省方觀民行
慶施恵
翠華所莅爰
沛徳以推
恩春令攸行迺祥刑而宥罪誠格外之
殊恩難邀之
曠典謹查乾隆二十二年
皇上巡幸江浙欽奉
恩㫖軍流以下人犯各予減等發落經
　行在刑部奏明除叛逆縁坐强盗免死發遣家奴喫
　　酒行兇棍徒生事擾害用藥迷拐子女開窑誘賣並
　　例應給披甲人為奴及擬軍之積匪猾賊情罪較
　　重俱不准其減等其餘軍流遣犯并徒杖人犯概
　　予減等發落奉
㫖知道了欽此又乾隆二十四年恭逢
恩詔軍流以下人犯減等發落經(臣/)部議定除前議不
　　准減等各項外其搶竊滿貫並三犯擬絞三次緩
　　决減等擬軍及私鑄為從並私鑄銅錢不及十千
　　擬軍俱屬情罪較重均不准其減等兹奉
恩㫖應請仍照乾隆二十二二十四年之例除緣坐等
　　項情罪較重人犯毋庸查辦外其江安浙江三省
　　一切尋常軍流遣犯並犯該發黒龍江寧古㙮及
　　内遣雲貴兩廣人犯不在前議數條之内者其情
　　罪與軍流相等事犯在
恩㫖以前應請一體減為杖一百徒三年其徒罪及雜
　　犯准徒人犯減為杖一百其已經在配徒犯即行
　　釋放迯徒並免緝拏枷杖人犯均行寛免應刺字
　　者並免刺字應追贜者仍行追贜其應減軍流遣
　　犯内已犯未審已審未結已結未觧已經起解計
　　其程限尚未到配均照例准其㑹
赦減等再江浙之人有在别省犯案遞回原籍追贜發
　　配其犯事在
恩㫖以前者亦應遵照二十二年奏准之例一體准其
　　減等其外省人犯事遞發江浙之軍流人犯與江
　　浙現在軍流不同未便濫邀
曠典至該三省題咨到部尚未核覆及嗣後到部之案
　　核其事犯在
恩㫖以前查與
赦款相符者(臣/)部隨案聲明分别減免俟
命下之日(臣/)部行文各該督撫遵照辦理奏入報
　聞
　　　乾隆二十七年四月初三日倉場侍郎蔣炳直隸
　　　總督方觀承奏言竊照北運河楊村迤北一帶本
　　　係流沙最易淤淺自設漕運通判督率淺夫専司
　　　刮挖毎年四五月間糧船北上日行二三十里猶
　　　需起剝挖淺今嵗恭逢
皇太后回鑾由水路至張家灣所有北運河道更宜䟽濬
　　　深通以期
御舟行走順速二月冰津之後據報淤淺之處甚多(臣/)等
　　　隨飭該通判預行督夫上𦂳刨挖以水深三尺為
　　　度(臣/)蔣炳正在查騐間適(臣/)方觀承查看水營縴
　　　道到灣公同商酌查楊村至灣計程二百餘里分
　　　為三站應日行六七十里而河底流沙又易淤積
　　　雖預為刨挖仍恐臨期水淺沙淤應於
御舟臨到之前數日添備刮板等器具加僱人夫並酌看
　　　河道情形多築草壩數道束水使深或用運米殘
　　　袋囊沙作壩照從前辦過成規相㡬料理其水道
　　　深處兩邊挿立栁枝為
御舟遄行眼目現委坐糧㕔姚成烈通永河道明琦帶同
　　　該丞倅等遵照妥辦奏入
　上諭曰所奏甚是早挖而復淤豈不虚費人力乎
　　　乾隆二十七年四月初九日兵部奏言現據山東
　　　巡撫阿爾泰奏請於留東餒飬馬匹原交額數外
　　　備馬五百匹在順河集撥給上駟院各行檔併拜
　　　唐阿兵丁在途疲憊未經交棚人等乘騎一摺奉
　硃批好知道了欽此(臣/)等恭照
　皇上南巡隨從人等除侍衛官員外所有各行檔拜唐
　　　阿兵丁自京起程時毎人原領馬三四匹不等雖
　　　途中陸續疲憊馬六百餘匹現在仍各領有留東
　　　喂養馬乘騎似可毋庸撥給查此次山東撫臣照
　　　上屆之例上駟院備馬四百匹隨從官兵備馬一
　　　千匹青州將軍奏明備馬八百匹俱在泰安地方
　　更換又直隸總督亦照上屆之例於徳州交界備
　　馬一千匹更換各在案(臣/)等酌議莫若將此項馬
　　一千匹内抽馬五百匹歸併在泰安地方一體更
　　換庶於官兵均屬有益奏入報
聞
　
　
　
　
　
　
　
　
　
　
欽定南巡盛典卷九十四
欽定四庫全書
欽定南巡盛典卷九十五
　奏議
　　乾隆二十八年十二月十七日两江總督尹繼善
　　等奏言竊惟時邁省方自古載為典禮我
皇上俯從輿望三次南巡江浙
殊恩疊沛
愷澤覃敷蔀屋茅簷莫不感戴
皇仁淪肌浃髓是以
翠華所至衢歌巷舞夹道懽迎此雖周詩之頌懐柔夏
　　諺之稱遊豫未足比擬
隆規也且以河防重大屢邀
鑾輅親臨閲視指授機宜凡在前人籌議之所未周臣
　　等經營之所未及悉荷
宸衷裁制
睿訓精詳故連年以来淮黄並奏安瀾澤國均安袵席
　　濵水沮洳之地皆成沃壤膏腴嵗慶豐登羣資利
　　賴無論黄童白叟僉謂
聖主勤民無逸到處蒙庥倘逢
御輦頻来更多
錫福臣等備員江省博採與情當此年豐人樂之時益
　　深就
日瞻
雲之願計至後年乙酉已越三載之期恭懇
皇上允降綸音即定南巡吉日再光鉅典以洽億兆歡
　　心所有一切事宜臣等仰體
聖意既已確核章程務去繁華撙節預備惟望
六飛早届吳山越水同欽
至徳輝光欣看萬姓尊親華祝嵩呼永誌
熙朝盛事臣等敬謹恭摺奏請奏入
上諭恭載
恩綸
　　　乾隆二十八年十二月二十日閩浙總督楊廷璋
　　　等奏言欽惟我
　皇上以法
祖愛民之
　聖心行省方問俗之
　盛典前自乾隆十六年以来三次恭奉
聖母皇太后安輿南巡幸浙
　錫類推仁
　殊恩疊沛凡属臣民無不均沾普慶喜溢歡騰自乾隆
　　　二十七年春
　聖駕回鑾以後至今又隔三載浙省年糓豐登地方寧
　　　謐白叟黄童飲和食徳隨地隨時俱各感戴
　帝澤瞻
　天仰
　聖之忱倍加誠切伏查厯次
　鑾輅經由之地絲毫不煩供億即杭城内外
行宫及各處古蹟名勝以及
　營盤道路節經辦理著有章程並無糜費臣等職任
　　封疆體察輿情竊見羣黎望
幸之殷實属肫誠懇擎不敢壅于上
聞仰懇
皇上天恩再舉
時巡之典
頒示啟鑾諭㫖以慰億萬萬黎庶蒼生之望再查浙省
　　海塘乾隆二十七年春月仰蒙
皇上親臨指示臣等敬謹遵奉辦理一切柴土石各工
　　俱慶穏固惟是塘工闗係重大沙水坍漲靡常臣
　　等究恐才識未周更求
聖駕再賜臨幸尖山石壩暨仁寧等處将一帶塘工
面加訓誨俾臣等欽奉仰體黾勉遵辦永慶安瀾臣等
　　實感激無地謹合詞恭摺春請奏入
上諭曰昨尹繼善等奏已有㫖矣
　　乾隆二十九年四月初九日尹繼善奏言恭照
聖駕巡幸江南沿途應需分設臺站接逓文報用馬衆
　　多臣于乾隆二十二年在通省州縣額設驛馬内
　　通融協撥尚慮不敷各属仍自備餘馬應付乾隆
　　二十七年因江南驛馬已奉裁七百匹較二十二
　　年額數更少𣲖應益属不敷若不酌量加増必致
　　貽悮差務經臣奏請将裁馬七百匹暫行復額應
　　差仰邀
聖恩俞允今次
翠華載幸所有江省驛馬應循上届之例暫照從前原
　　額加増馬七百匹分𣲖沿途經過各州縣准其于
　　驛站項下借支採買自本年十一月初一日為始
　　照依額設驛馬一體支給草料至差竣日停其支
　　給仍將所買馬匹照數變價歸還原欵如此斟酌
　　辦理則暫增馬匹既于差務甚有禆益而差後仍
　　行照數變價還項亦于錢糧並無虧缺奏入
諭如所議行
　　同日尹繼善奏言恭照
聖駕南巡所有隨從官兵執事人等應需乘騎馬匹厯
　　次俱于緑營各標營及江寧京口駐防馬内各撥
　　馬四千匹分屯江南江北伺應查緑營額馬止有
　　四千四十餘匹于𣲖撥應差四千匹之外所餘無
　　㡬臣恐臨期貽悮向于江西營驛馬内酌調數百
　　匹来江協濟今次仍應照辦外惟江寧京口駐防
　　額馬本有六千匹因上年奉裁京口駐防兵丁有
　　甲馬二千名即減馬二千匹現在駐防額馬祗有
　　四千匹儘數當差沿途設遇疲乏無馬添换自應
　　預購馬匹以防缺悮現據將軍臣容保于貯庫馬
　　價内委員赴口購馬四五百匹備用酌須冬間赶
　　至江南既恐尚有不敷且慮新馬到江相去差期
　　不逺喂養未乆難以應差惟有撥協隣省馬匹方
　　克有濟查乾隆二十年江省需用差馬先准軍機
　　處議請於軍營凱旋馬内領取亦因新馬不能應
　　差復經奏准在于豫省旗營馬内調撥二千五百
　　匹赴江應用今次八旗駐防應需預備之馬仰懇
聖恩俯照乾隆二十年之例在於豫省旗營馬内酌撥
　　六百匹協濟江省惟是前項協濟馬匹應差之後
　　即多疲乏難以再還豫省查旗營之馬毎年倒斃
　　缺額者原應買補應将此馬即交江寧京口駐防
　　作為補額之需一靣照原撥數目觧價還豫聴其
　　自行購買以補撥缺之數但江省往年赴口買馬
　　合計馬價同沿途喂養盤費毎匹約需銀十七八
　　两豫省採買馬匹大約亦需此數自應公平還價
　　使豫省易于買補應俟
恩准之後臣與豫撫臣商定㑹同將軍臣容保扵存貯
　　馬價内照數移還臣縁差馬𦂳要専摺奏懇如蒙
聖恩俞允應令豫省于本年十月内預備撥送在于两
　　省交界地方交收所需沿途料草及撁夫飯食等
　　項各歸本省照例報銷合并聲明奏入報
聞
　　乾隆二十九年七月十九日尹繼善奏言恭照明
　　春
聖駕南巡一切扈從人員應需乘騎馬匹于江省緑營
　　並駐防八旗馬内各以四千匹分江南江北𣲖撥
　　伺應前因八旗馬匹不敷經臣奏請借撥豫馬六
　　百匹仰蒙
聖恩允准為數已属寛餘而緑營應差之馬通省額數
　　止四千有零雖經臣酌量𣲖撥現已足用但馬匹
　　應差日久不無倒缺若不籌辦多備臨時設有貽
　　悮所闗匪細臣與提鎮諸臣再三商酌必湏再購
　　餘馬數百匹預備接濟而此時無項可動查存貯
　　司庫内有各官養亷馬價一項可以酌動現于此
　　内借支銀六千餘两委員出口採買馬匹回南加
　　料喂養以為明年差所臨時倒缺之用其借支養
　　亷馬價銀两仍于各營明嵗例領大報馬價内按
　　分領馬匹營分照數扣還歸欵至漕河撫各標營
　　臣亦移咨酌購餘馬以備差所撥補奏入報
聞
　　乾隆二十九年九月二十二日總理行營事務和
　　碩簡親王豐納亨等奏言明春
皇上南巡所有一切應行備辦事宜臣等按照上次
皇上南巡旱路扎營所需大城蒙古包帳房等項俱帶
　　往二分工部應備樁橛等項亦照例帶往所用駝
　　隻及茶飯房等處所用駝隻車輛俱交各該處照
　　例預備其拉船縴夫由河兵内揀用應行備帶銀
　　两縀疋等項令户部内務府具奏帶往其侍衛㨂
　　𣲖三班兵丁揀𣲖一千名各處官員拜唐阿等酌
　　量㨂𣲖再至江南登舟之時兵丁減𣲖五百名章
　　京𣲖四十員虎鎗侍衛兵丁一百三十七員名内
　　㨂𣲖四十員名其餘入于三班侍衛及五百名䕶
　　軍數内㨂𣲖其扈從大臣官員俱于嵗前預行支
　　給春季俸銀應騎官馬人員俱照應領之數全給
　　俱先支給两個月盤費途間再行補給登舟後大
　　臣官員各留家人喂養馬匹其拜唐阿兵丁等乗
　　騎馬匹並官用駝隻交與山東巡撫分給就近各
　　州縣及綠旗各營喂養留住之兵丁家人委𣲖大
　　臣管轄約束回京所用車輛
欽㸃大臣㑹同地方官僱覔備用喂養存留馬匹所需
　　麩豆草料等項令山東巡撫酌量採買以備支糶
　　至浙江地方豆石短少或有應行撥濟之處令咨
　　明東撫令其酌量採買運送至沂州一帶以備支
　　糶再沿途安設臺站由兵部騐明正腰各站令該
　　督撫于通省驛站馬匹内抽撥備用至經過地方
　　應行辦理營盤道路橋梁一切事宜俱令該督撫
　　照例先期預備伏查明年
皇上南巡旱路扎營自山東徳州以南間站業已盖造
行宫而江南陳家莊亦盖造
行宫其大城蒙古包帳房等項帶往一分儘可敷用不
　　必仍帶二分所需駝隻及撁駝兵丁亦約敷一分
　　之用辦理應𣲖兵丁一千名減𣲖三百名著𣲖七
　　百名其餘俱請照上届之例辦理至留住之兵丁
　　跟役應𣲖大臣彈壓管束及經理回京所用車輛
　　大臣俟臨期再奏請
欽派再查照登舟後所需馬匹北北㨂選緑營馬四千
　　匹江南㨂選旗營馬四千匹至江寧等處時應添
　　備馬二千匹放給之處令兵部交該督仍照上次
　　之例辦理其隨從
御船及督催拉船縴夫需用馬匹亦令該督仍照上次
　　辦理所用船隻令各該處将人數報明總理行營
　　處合計行文該省辦理其㪚給船隻令兵部照上
　　次辦理
御前大臣領侍衛内大臣軍機大臣
　御前侍衛
　　乾清門侍衛船隻與載
　御馬船隻及上駟院侍衛官員批本奏事軍機處侍衛
　　　處内閣兵部官員等船隻俱照上次令其在前行
　　　走其餘船隻俱令在後行走若有承辦事件必應
　　　在前行走者俱令臨時自行奏請其江南河路狭
　　　窄理宜嚴禁擁擠應令管理船隻大臣協同䕶軍
　　　統領于行走停泊之處嚴加管理其在浙江放馬
　　　等項亦照上次江南一同辦理
　皇上巡幸畢
　囘鑾時
皇太后
　　内廷各主位仍至張家灣下船
　皇上至徳州下船由旱路行走所有經過地方應行辦
　　　理營盤道路橋梁一切事宜俱令該督撫備辦俟
　命下之日行令各該處遵奉辦理奏入報
聞
　　乾隆二十九年十月十七日尹繼善奏言恭照
聖駕南巡沿途管押馬匹船隻以及巡防站道等項均
　　需官兵分𣲖差遣而外出應差一切衣装盤費在
　　所必需上届節次
南巡俱經奏明酌借俸餉两月以資製備于差竣後俱
　　已全數扣還清欵明春
翠華再幸江南其各營承應差使官兵據請酌借盤費
　　等項似應循照上届之例將緑營官兵一律公借
　　两月俸餉江寧京口八旗官兵亦照此酌量動借
　　俟差竣之後從明年夏季起分作二年照數公扣
　　還欵其江西省管理協濟馬匹及来南辦差官兵
　　亦應一例借給奏入報
聞
　　乾隆二十九年十一月初二日江蘇巡撫荘有恭
　　奏言恭照明春
聖駕南巡一切應備事宜臣等率同司道等官敬謹備
　　辦所有各項動支正耗銀欵上届係先期奏明今
　　據江寧布政使彰保蘇州布政使蘇爾徳㑹詳稱
　　上届乾隆二十七年
翠華南幸所有扈從官兵人等船隻需用縴夫
聖駕經由旱路需用扛擡旱夫
囘鑾需用車輛䭾載
御用什物等項需用騾頭均于司庫正項銀内動支又
　　扈從官兵馬駝需用豆草麥麩均于司庫雜税及
　　正項銀内借支再
行宫名勝備辦器物并修浚道路橋梁河道等項均係
　　動支司庫耗羡匣費銀两料理各于事竣據實造
　　冊分别核實請銷今次均應循照舊例辦理所有
　　動用銀欵相應詳請核奏臣覆查無異除飭取估
　　冊分咨户兵工三部備案外臣謹㑹同大學士管
　　两江總督臣尹繼善具奏奏入報
聞
　　同日莊有恭奏言竊照明春恭逢
聖主重舉巡方之典一切差務現在敬謹辦理惟查北
　　来扈從官兵人等需用錢文均應預備臣先經扎
　　行蘇州布政使蘇爾徳查議籌辦旋據該司詳覆
　　厯届需用官錢約九萬五千餘串向係加鑄以供
　　兑換今擬請乾隆二十九年循例加鑄一十四卯
　　可得錢四萬七千餘串又現有收買局内爐匠工
　　料錢二萬三千五百餘串並積存局庫餉錢三萬
　　六千餘串足敷分發各属兑换以供北来扈從官
　　兵之用除臣據詳咨部查核并批令將一切發兑
　　事宜預行酌定妥辦外謹㑹同督臣尹繼善具奏
　　奏入報
聞
　　乾隆二十九年十一月初十日大學士公傅恒等
　　奏言本月初七日據䕶軍統領慶泰奏請將旗下
　　家奴指稱帮辦差務希圖漁利人等查觧来亰管
　　束等因一摺奉
㫖軍機大臣議奏欽此據慶泰奏稱八旗滿洲俱賴家
　　生僕人當差行走近日家奴内稍有伶俐能事者
　　竟至棄其舊主情愿跟隨外任官員前往者並有
　　因過活艱窘佯許給伊舊主銀两騙支前往者且
　　有因伊主親族局騙妄希射利潛行前往者殊属
　　大闗風紀臣慶泰隨
駕臨幸江南竊見沿途備辦差務之地方漢員帶領旗
　　僕行走者甚多詢之俱稱帮辦差務揆厥所由大
　　抵俱因不諳事體之地方漢員以為此軰習知旗
　　人性情尋覔帶往使令易得一切信息是以僱令
　　跟隨甚或大加任用帮辦差使此等旗僕一得機
　　㑹于中漁利必致藉端滋擾民間大為地方之害
　　應請飭交直𨽻山東江南浙江等省各督撫查明
　　除旗員現任某地方官准將已僕隨帶外其餘大
　　小漢員等所僱旗僕俱著詳細查出于
皇上啟鑾之前盡行觧送回京交各該旗嚴行管束如
　　地方官員仍得隠徇存留此軰不行舉報上司或
　　經總理行營事務王大臣等查獲或經在京御史
　　等風聞叅奏必將該員從重治罪以示懲儆臣等
　　伏查厯次
皇上巡幸地方均蒙
特㫖飭諭各該省督撫嚴禁匪徒指稱辦差從中取利
　　復飭總理行營王大臣等沿途嚴宻稽查地方官
　　員各宜凛遵將此等匪徒查挐管束但恐漢員中
　　智愚不等或以旗僕諳習旗人之性于辦差有益
　　僱倩伊等跟隨使用藉為耳目自不能保其必無
　　應請如慶泰所奏飭交直𨽻山東江南浙江等省
　　各督撫詳切曉諭如漢員有僱用旗僕者于
皇上啟鑾之前盡行自行檢捜觧送来京交付各該旗
　　給伊原主嚴加管束即旗人為地方官者亦祗准
　　其存留寔係已僕其所僱用跟隨之僕並著一概
　　查觧如各該員等仍復有意容留不行舉報至被
　　總理行營王大臣等查出將該員一并叅奏治罪
　　再慶泰摺内奏稱凡有旗人均著查出觧送来京
　　交該旗管束之處查旗人内另户人等原不准出
　　京其出旗為民之人業蒙
皇上加恩聴其各往外省謀生若有一併查不惟該旗
　　難于管束且使伊等亦復不得生路應請免其一
　　併查觧来京仍飭各該督撫于此項人等飭知地
　　方官只許留在署中當差凡于
蹕路經由之處不得聴其外出妄生事端臣等仍同總
　　理行營王大臣留心嚴查如一經查獲即行審訊
　　治罪並將該地方官一併查叅庶各知所警惕伏
　　候
命下即行令各該省督撫欽遵辦理奏入
諭依議行
　　　乾隆二十九年十一月十二日倉場侍郎温福蔣
　　　炳奏言恭照
　聖駕南巡所有乗用
　御舟向𣲖坐粮㕔一員先期駕赴清江浦伺候乾隆二
　　　十六年經臣温福奏請帶同坐粮㕔徳風跟隨
　御舟照料行船事宜仰蒙
　聖恩俞允嗣于乾隆二十七年五月内欽奉
　上諭天津所有一應船座收貯經管各事宜著　長
　　蘆鹽政就近管理欽此明春
　翠華南幸應用
　御舟已據該鹽政髙誠奏𣲖長蘆運同永貴先期駕赴
　　　清江浦伺候自毋庸復𣲖坐粮㕔前往辦理惟是
　皇上回鑾由水路至徳州起旱進京
皇太后至張家灣起旱進京所有
　御舟經行之處河道理宜肅清而東省閘河正在粮艘
　　　盛行之際其應如何停避須隨時料理伏乞
皇上于臣温福臣蔣炳二人内𣲖出一人隨
駕前往奏入
上諭曰著𣲖温福
　　乾隆二十九年十一月十二日鴻臚寺奏言向例
　　凡遇
皇上行幸沿途地方文武官員于百里内接送查乾隆
　　二十七年
皇上南巡臣寺將經過沿途地方文武各官于㡬十里
　　以内接送之處具奏奉
㫖著三十里以内接送欽此此次
皇上南巡經過沿途地方文武各官于㡬十里以内接
　　送之處恭候
命下臣寺行文知照各該督撫遵奉奏入
上諭曰仍著三十里以内接送
　　乾隆二十九年十一月二十日總管内務府大臣
　　奏言伏查乾隆二十六年十二月二十八日欽奉
上諭向來巡幸所需車輛例由順天府用官價預為僱
　覔應用其中胥役人等多有乗機藉名抑勒需索諸
　弊為累閭閻此次南巡啟鑾伊邇順天府自已照例
　預備著步軍統領衙門簡𣲖員役查察如有滋事情
　弊即行挐究以儆刁猾嗣後有應備車輛著交内務
　府總管大臣交㑹計司所属大粮荘頭等設法官辦
　既可供應無悞又可永斷因差滋弊根株其悉心妥
　議具奏欽此當經臣等詳細酌議毎年
皇上巡幸木蘭内務府各等處備差約需大車七百餘
　　輛擬備官車八百輌每車一輛騾馬四匹給價銀
　　一百二十輛分𣲖大粮荘頭及口外荘頭等拴養
　　以備
巡幸之用平時聴其營運生息查向例毎車一輛毎日
　　行程脚價銀七錢二分守候住宿給銀五錢二分
　　今此項官車係領價備辦平時既不碍其營運則
　　應差之時未便與民車一例多給僱價嗣後行程
　　毎輛毎日給脚價銀五錢住宿四錢足敷喂養馬
　　騾之用再車輛日久馬騾不無倒斃應酌定以三
　　年之後毎車一輛馬騾四匹准倒斃一匹官給銀
　　十两以為買騾之用奏准遵行今據拴車荘頭楊
　　之連等呈稱竊荘頭等自奉拴車以來業經三載
　　毎次備差未敢違悮但荘頭等散居各州縣地方
　　逺近不一毎遇傳差往返途次守候費煩且荘頭
　　等惟知種地當差原不善于營運所有官車出差
　　俱賴僱工車夫在外應差不䏻親身隨往經理以
　　致備車一次騾馬倒斃賠補羸瘦不堪應用恐悮
　　官差闗係非輕荘頭等不得不將實在不能拴養
　　官車賠累情由據實呈明懇祈查照辦理紛紛逓
　　呈伏查
皇上巡幸所需車輛向發官價僱覔應用原無累于地
　　方乃蒙
特恩猶恐胥役藉端滋擾為累閭閻特設官車備用自
　　拴官車三年以来毎遇
巡幸雖承應官車未至遲悮今據拴車荘頭等将不能
　　備辦情形具呈臣等伏查從前僱覔民車價銀行
　　程七錢二分住宿五錢二分守候二日毎車給銀
　　一两四分回空按住宿五錢二分七扣合算毎日
　　給銀三錢六分四厘今官車價銀行程五錢住宿
　　四錢守候回空俱不給價原令其平時善為營運
　　以為津貼之資今留心體察荘頭人等散居各州
　　縣地方近者數十里逺者或至數百里應差之日
　　藉有價銀而赴京回屯往返之間均需自行貼補
　　辦理不無竭蹶然以一年計之應差之日少空閒
　　之日多茍其善于營運原可以有餘而補不足無
　　如荘頭等勤惰不齊于種地交差之外善于營運
　　者本少是以只覺其艱而難期其效今臣等詳細
　　籌畫每年
皇上巡幸木蘭内務府各等處備差回車六百餘輛需
　　脚價銀一萬二千餘两至一萬五千餘两不等若
　　以原發拴車價本銀九萬六千餘两並平餘銀四
　　四千两共銀十萬两再請發銀十萬两共銀二十
　　萬两以此滋生利銀按一分核算毎年可得利銀
　　二萬四千两如入毎年所需車脚銀两合算計照
　　官庫脚價行程五錢住宿四錢之數行程増價五
　　錢毎日給銀一两住宿増價四錢毎日給銀八錢
　　僱覔應用不惟足用尚有餘剰利銀可以陸續歸
　　還原本况民間有耑以拴著車輛為生意之人伊
　　等久慣喂養騾馬精壮拉運得力若官用時増價
　　僱覔不但不致賠累且可獲利諒無畏避不前之
　　患所有荘頭等拴養官車應請停止令其繳回原
　　車價本銀两以為滋生之用嗣後凡遇
巡幸所需車輛請交與順天府照増定價銀行程一两
　　住宿八錢僱覔其守候回空仍照從前僱覔車輛
　　之例給發辦理嚴飭該地方官不得混行挐𣲖民
　　車擾累閭閻並請
勅交步軍統領及五城監察御史等嚴行查訪倘有挐
　　獲或經首告嚴行叅奏從重治罪如蒙
俞允由廣儲司銀庫先請發銀二十萬两分交與两淮
　　長蘆鹽政于商人内㨂選家道殷寔借給聴其酌
　　量經營按一分生息毎年觧交廣儲司銀庫以為
　　車脚價銀之用其荘頭等應交脚價本銀著限一
　　年令其完歸欵項至明嵗
皇上巡幸江浙及往木蘭應用車輛所需脚價由廣儲
　　司銀庫先行動給俟两淮長蘆两處觧到利銀之
　　日照數扣還如有餘剰銀两陸續歸還原項可也
　　為此具奏請
㫖奏入報
聞
　
欽定南巡盛典卷九十五
欽定四庫全書
欽定南巡盛典卷九十六目錄
　奏議
欽定四庫全書
欽定南廵盛典卷九十六
　奏議
　　乾隆二十九年十一月二十三日大學士公傅恒
　　等奏言恭照
聖駕廵幸所至隨從各行檔向地方官取具印結一事
　　前欽奉
諭㫖傳諭方觀承設法禁革並詳細確查具奏今據該
　　督將取結各行檔開具清單進呈(臣/)等詳閲該督
　　所奏取結行檔内有結付印票與地方官實有交
　　涉者亦有與地方官全無干涉不應向地方官取
　　結者在該督摺内雖稱不知起自何人但(臣/)等屢
　　奉
聖訓命於沿途訪察約束(臣/)等總理行營並提督衙門
　　俱毎次多𣲖員役加意密訪今於取結一事竟未
　　及早行查出奏請禁革咎寔難辭不勝惶悚惟是
　　隨從人等果有向該地方官需索騷擾之事斷不
　　致絶無聞見即如從前有托稱王大臣等名色向
　　支應房冐領傢伙肉麵者當經臣等查出治罪又
　　如良鄉縣知縣張若瀛禀出冐領草料路費之人
　　亦經臣等奏明將該犯治罪并奉
㫖奬賞張若瀛緞疋並交與該督記名陞用今此項取
　　結一事若不過一二州縣偶有應付或猶係庸懦
　　之員受長隨等愚弄所致今沿途經過地方盡復
　　如此其中豈無强幹能事之員而亦甘心踵弊則
　　其間必有希圖利益之處在各行檔微賤小人借
　　此津貼微利以出結為名而在辦差人員亦借出
　　結以為開銷寔據以致上下相䝉真偽莫辨即如
　　該督單内所開
御轎上並鳥鎗處等項與地方官全無干渉而亦取具
　　印結殊不可解今該督既稱両無對証是以向来
　　並無敗露之案若僅將取結一事嚴行禁草若輩
　　奸詭伎倆勢必另立名目恣其巧取仍歸於兩無
　　對証䆒非徹底澄清之道查該督摺内奏稱毎次
　　自大宛二縣出具印結起沿途州縣見結出給如
　　或不給則頓生疑慮不給不已等語大宛二縣近
　　在京城其辦差之長隨雖去來無定然伊等署内
　　自必現有一二熟手辦過多次之人况必有每次
　　應付檔册及書役可據此畨既經嚴革必須水落
　　石出永杜弊端雖䝉
皇上天恩其已往者不加深䆒然亦必明晰原委以儆
　　將来(臣/)等愚見應請
㫖傳取出結之大宛二縣知縣並辦過出結之長隨書
　　役一二名并傳齊單内所開取結各行檔將因何
　　向地方官取結並有無寔在需索是否作何侵冐
　　各縁由(臣/)等㑹同總理行營及提督衙門三面質
　　對明白俾内外共知無可影射(臣/)等將来仍隨營
　　留心查訪如有另換名色籍端滋擾及包攬侵冐
　　　者隨時
　　奏明從重治罪如此釐剔肅清弊端自可永絶矣應
　　　否如是辦理伏候
　聖明訓示奏入
　上諭曰理應如此辦理
　　　乾隆二十九年十一月二十六日遭運總督楊錫
　　　紱奏言恭照来春
　翠華南幸接准部咨
　聖駕由陸路直至江南之清江浦
　回鑾之日由水路直抵徳州
　聖駕由徳州陸路進京
皇太后聖駕仍由水路至通州進京所有来年重運漕船
　　　(臣/)謹遵照二十七年辦理章程頭進船隻俱於正
　　　二月内催儧渡黄趕出臨清早者竟抵通州稍遲
　　　者亦可於天津西沽海河一帶暫行停避二進三
　　　進船隻俱於清江之養馬灘揚州之金灣六閘鎮
　　江之龍嘴常州之髙橋蘇州之望亭寳帶橋等處
　　支河酌量情形以次停避恭候
聖駕回鑾後即𦂳跟行走不致河道擁擠(臣/)已查照舊
　　例移咨倉場及各省督撫總河并河知沿途鎮道
　　營汛一體遵照再查乙酉年係閏二月二進三進
　　漕船於
聖駕回鑾跟隨行走(臣/)照例委員加𦂳催儧計六月底
　　七月初仍可依限抵通不致違悮奏入報
聞
　　乾隆二十九年十一月三十日總理行營事務和
　　碩簡親王豐納亨等奏言據錢汝誠竇光鼐奏稱
　　乾隆二十七年
駕幸江浙(臣/)衙門循照二十二年
南廵辦理規條請將各行檔裝載什物車輌俟行至徐
　　家渡水次照數留住以一半交江南一半交山東
　　餧養以偹
回鑾應用又查上届(臣/)衙門預偹車四百餘輌實用車
　　三百六十輌嗣因順属原車途中間有回空騾馬
　　不無疲乏之處至交車時山東省分留京車一百
　　三十五輌江南省分留京車一百四十五輌其不
　　敷之車在各該省照數備足又因江省素非産車
　　而東省又有自應備辦之車不能協濟江南仍照
　　二十二年之例奏明移咨直𨽻總督檄調附近南
　　省之景州河間獻縣等邑代僱車輌以濟江省之
　　用今此次(臣/)等亦即飛咨直𨽻總督籌辦查從前
　　順天府所僱車四百輌至徐家渡後將一半交山
　　東餧養一半交江南餧養至
回鑾時再行應用守候需時辦理原未妥協此次
回鑾既由徳州登陸情形與從前不同自應仰遵
諭㫖另行酌議(臣/)等㑹同内務府大臣詳悉查核此次
　　由京至徐家渡共用車三百三十輌若仍令其回
　　至徳州守候餧養非所以仰體
　皇上軫恤之至意應請將此項車輌抵徐家渡後即各
　　　令散歸俾得及時營生俟
　皇上回鑾至徳州時所需車二百一十二輌應交山東
　　　地方官就近僱覔預偹但恐山東車輌不足應令
　　　直𨽻總督飭令徳州相近之州縣僱車一百輌協
　　　濟山東應用均于臨時三四日前預偹自不至遲
　　　悮再恭查
皇太后水路至張家灣登陸止需隨從車三四十輌為數
　　　無多應交坐糧㕔臨時就便僱偹應用如此辦理
　　　則民車不致覊滯而官差不致貽悮奏入報
　聞
　　　乾隆二十九年十二月二十二日傅恒等奏言恭照
　　　明春
　聖駕南巡隨往江浙大臣官員兵役執事人等前曽奏
　　　明統以六千馬匹核計隨往餘俱留住又經奉
　㫖令各衙門將應行減𣲖人員自行奏减今據各該處
　　册報隨往渡黄上船人數共二千八百七十一人
　　比照上届三千二百三十人之數共减去三百五
　　十餘員名臣等案其品級之大小及差使之緩急
　　照從前之例酌量分𣲖共需馬五千二百四十一
　　匹尚未奏明統以六千馬匹核計之數至渡黄以
　　及各名勝處原奏𣲖馬俱在四千匹以内今照依
　　原奏或按人减馬或按差减人渡黄時應需用馬
　　三千五百零四匹名勝處應需用馬三千五百四
　　十一匹謹開列清單進呈
御覽俟
命下時行知両江總督查照並咨兵部照例辦給馬票
　　一面知照各該處將單内隨往名勝處所减𣲖人
　　數自行通融辦理至船隻一項仍令該督遵照從
　　前原定章程將預備
上用船隻及裝載
御用食物等船敬謹預偹隨往官兵人等需用船隻可
　　按從前奏定全數將現在該省所用船隻照單開
　　人數分别𣲖撥至浙省應如何給票監放之處即
　　照江省之例一體辦理應令両江總督傳知浙江
　　地方官遵照可也奏入報
聞
　　乾隆三十年二月十二日户部侍郎兼管順天府
　　府尹錢汝誠奏言恭照本年
聖駕南廵一切隨營車輌前經總理行營王大臣等議
　　奏行至徐家渡水次即各令散歸俟
回鑾至徳州時交山東地方官就近僱偹如有不足令
　　直𨽻總督於附近州縣僱覔協濟奉
㫖依議欽此查起程時(臣/)衙門共偹辦交用車三百四
　　十八輌除沿途陸續回空外其餘車輌現在俱已
　　行至徐家渡水次(臣/)謹遵照原奏各令散歸苐恐
　　沿途經過州縣或有别項差務截留封拿轉非所
　　以仰體
皇上優恤畿民之至意(臣/)擬即一面行文江南山東直
　　𨽻督撫轉飭沿途州縣不得藉端截拿致滋擾累
　　仍一面發給各車户執照一紙令其收執倘沿途
　　地方胥役人等或有截拿情事即令該車户將執
　　照呈驗禀明地方官䆒治如此則回京車輌即可
　　耑行無滯而近京車户俱得及時營生更沐
皇恩於無既矣至
回鑾應需車輌(臣/)現經行文内務府預期酌核需車確
　　數移咨山東撫臣直𨽻督臣遵照原奏飭屬僱覔
　　以備回程應用奏入報
聞
　　乾隆三十年二月十五日両江總督尹繼善江蘇
　　巡撫莊有恭奏言據協辦大學士陳宏謀江蘇叅
　　將劉連㨗都司白雲上守偹林宗岱千總李逢春
　　等勤於揖捕之處開列清單恭呈
聖鑒奉
㫖俟到江南時交該督撫等查辦欽此准軍機處交出
　　到(臣/)等竊照地方遇有盗賊文武各官均有承緝
　　之責逾限不獲向俱定有處分(臣/)尹繼善因緝限
　　寛餘地方官未能盡心偵緝是以於上年在京時
　　奏請立定嵗終彚奏之例將各屬盗賊每嵗具報
　　案數分别獲犯多寡其有緝獲本境案犯甚多兼
　　能偵緝鄰境積匪巨盗者奏請酌予陞用如報案
　　纍纍而獲犯甚少者不必待至承緝限滿即行叅
　　處以示勸懲奉
㫖敇議通行(臣/)等現在遵照辦理今據陳宏謀奏稱劉
　　連㨗等四員俱能寔心緝捕所獲積賊兇盗甚多
　　(臣/)等查得叅將劉連㨗業經䝉
恩陞任貴州平逺協副将其餘三員均係熟練營伍實
　　心緝盗之員而守偹林鍾岱才情明幹獲匪最多
　　並能將所獲之案㑹同地方官審出寔情在武員
　　中尤為出色(臣/)等現在查明各該員緝獲賊匪案
　　　據恭候
　聖駕回鑾時隨營帶領引
　見奏入
　上諭曰回鑾時帶領引見
　　　乾隆三十年閏二月初二日閩浙總督蘇昌奏言
　　　恭照
　翠華幸浙首站嘉興府南湖有烟雨樓一處厯届俱䝉
　聖主恩賜臨幸(臣/)等畧加修葺恭偹如意舟一隻現洎
　　　嘉興府東門外馬頭又恭偹
皇太后御船一隻泊於北教塲馬頭祗候
　臨幸烟雨樓之用再
　聖駕駐蹕石門鎮次日即由何家橋進路先
　幸海寜但中隔長安壩一道必須過壩換船前往(臣/)等
　　　謹於壩南恭偹如意舟一隻伺候
　聖駕乘座
　臨幸海寜理合一併恭摺奏明奏入報
聞
　　乾隆三十年閏二月初三日蘇昌等奏言恭照本
　　月初五日
聖駕自石門鎮起鑾由何家橋過長安壩至海寜(臣/)等
　　恭偹如意舟一隻敬泊長安壩南伏候
皇上過壩乘坐再查何家橋至長安壩一帶河道橋髙
　　尺寸不等現在河水長落未定(臣/)等敬請所有嘉
　　興烟雨樓前如意舟一隻隨帶於
御舟安福艫後跟往長安壩以偹察看臨時水勢情形
聖駕乘坐之用奏入報
聞
　　乾隆三十年閏二月初四日蘇昌等奏言今春恭
　　逢
聖主載幸江浙垂念海塘闗係民生要務一抵浙境即
　　由石門縣之何家橋取道長安壩先
幸海塘閲視塘壩工程由塘務抵省
皇太后安輿仍由石門塘棲二處
　　大營臨幸省城(臣/)等業經遵照預偹惟是(臣/)等扈
　　　從人員必須預行請
　㫖𣲖定伏查(臣/)等二人均有地方之責荷蒙
　聖主臨幸海寜
　指示修防方畧(臣/)等理應扈
　蹕隨行祗領
　訓誨遵循籌辦所有
皇太后安輿晉省應請於將軍(臣/)福禄提督(臣/)武進陞副
　　　都統(臣/)福徳(臣/)舒景阿學政(臣/)錢維城織造(臣/)西
　　　寜六人内
　勅𣲖河員敬謹扈從恭候
　諭㫖遵行奏入
　上諭曰著將軍福禄織造西寜
　　　乾隆三十年閏二月二十二日尹繼善等奏言竊
　　　照浙江學政錢維城奏請廣刋
御製詩文集一摺欽奉
諭㫖傳詢(臣/)等公同閲看仰惟我
皇上
　文思天縱
　學問日新
幾暇濡毫發為
聖藻闡圖書之精藴集今古之大成美擅百王妙兼衆
　　體洵聫珠而合璧實振瞶而發聾所以藝苑文林
　　尊崇
睿製茒簷蔀屋傾慕
天章或偶見於山郵或欣瞻於佛寺或拱對豐碑而雒
　　誦或敬録片楮以珍藏人盡心同好逾口出䆒以
　　未窺全于美富爰是彌切願于仰鑽顒企
景慶之輝光實爭共快於先覩亟望縹緗之流布允非
　　阿好之私言並詢之司道暨各地方官所云俱屬
　　相同伏乞
聖慈俯允錢維城所奏
頒發直省廣為刋布則山陬海澨均沾
教育之深恩於無既矣(臣/)等謹合詞恭奏奏入
上諭曰准其刋布着向武英殿請頒
　　乾隆三十年閏二月二十六日刑部奏言乾隆三
　　十年閏二月初七日奉
上諭朕時廵江浙清蹕所經㤙膏叠沛軍民士庶無不
　不忭舞臚歡而清理庶獄亦矜恤所宜逮用循舊典
　以廣深仁著將江蘇安徽浙江三省軍流以下人犯
　俱加恩各予减等發落俾得改過自新勉為良善共
　亨太平之福欽此仰見我
皇上稽古省方
㤙膏叠沛
翠華所幸
温綸之覃被如春
清蹕時廵億庶之歡騰載路重布祥刑
巽命用昭矜恤
鴻仁(臣/)等查乾隆二十二二十七等年
皇上廵幸江浙欽奉
㤙㫖軍流以下人犯各予减等發落經(臣/)部奏明除叛
　　逆縁坐强盗免死發遣家奴喫酒行兇棍徒生事
　　擾害用藥迷拐子女開窑誘賣并例應給披甲人
　　為奴及擬遣之積匪猾賊搶竊滿貫並三犯擬絞
　　三次緩决减等及私鑄十千以上為從並私鑄不
　　及十千各犯俱屬情罪較重均不准其減等外其
　　餘軍流遣犯並徒杖人犯概予減等發落奉
㫖依議欽此今恭逢
㤙㫖應請仍照乾隆二十七年之例除縁坐等項情罪
　　較重人犯毋庸查辦再改發新疆人犯俱係情節
　　較重亦毋庸查辦外其江蘇安徽浙江三省一切
　　尋常軍流遣犯並犯該發遣黒龍江寜古塔及雲
　　貴兩廣人犯不在前議數條之内者情罪與軍流
　　相等事犯在
㤙㫖以前應請一體減為杕一百徒三年其徒罪及雜
　　犯准徒人犯俱減為杖一百已經到配决杖徒犯
　　即行釋放逃徒並免緝拿枷杖人犯均應寛免應
　　刺字者免其刺字應追賍者仍行追賍其應減軍
　　流遣犯内已犯未審已審未結已結未解及已經
　　起解計其程限尚未到配者均照例准其㑹
赦減等再江浙之人有在他省犯案遞囬原籍追賍發
　　配者今既在籍適逢
㤙㫖亦應一體准其減等其他省之人罪犯軍流遞發
　　江浙者與江浙之軍流不同未便濫邀
曠典至該三省題咨到部尚未核覆及嗣後到部之案
　　核其事犯在
㤙㫖以前查與
赦欵相符者(臣/)部隨案聲明分别減免俟
命下之日(臣/)部行文各該督撫遵照辦理奏入報
　聞
　　　乾隆三十年三月初一日傅恒等奏言恭照此次
　回鑾
　皇上恭奉
皇太后由水路同至徳州分營
　皇上即由旱路旋蹕
皇太后仍由水路抵通(臣/)等查山東直𨽻一帶河道紆窄
　　　且在在經由閘壩扈從船隻過多未免擁擠當經
　　　傳知各該處不許多𣲖人員乘舟隨行並
　御舟之前除必須先往預備者始准在前行走餘俱留
　　　於後營隨行兹據各該處開報隨
皇太后御舟抵通各船共二百五十八隻内應前行船三
　　　十隻至隨從
　皇上之大臣官兵如
　御前乾清門暨各部院各該處官兵人等行李馬匹俱
　　　按依水次程途在陸路行走一概不准坐船其由
　　　京至徐家渡順天府僱備裝載官用什物暨太監
　　　人等乘座之官車三百餘輌先經(臣/)等遵
　㫖議准於徐家渡後俱令各散營生
　回鑾時照應用數目折給船隻隨至徳州後再行更換
　　　車輌今據各該處開報車輌數目前来(臣/)等按其
　　　裝載什物多少折給船隻共一百六十二隻内應
　　　前行船五十五隻二共船四百零二十隻較比乾
　　　隆二十七年隨
皇太后進京船隻數目尚少數十隻如此酌𣲖前往庶舟
　　　行可以順駛而河道不致擁擠再查此次上駟院
　　　馬匹暨官用駝隻俱留在徳州喂養將来由韓莊
　　　閘至徐州
　皇上由陸路前往其乘騎上駟院馬匹之太監拜唐阿
　　　人等亦須由陸路隨行(臣/)等詢悉徐州南岸臨時
　　　偹八旗之馬一千匹以為官兵由南岸至雲龍山
　　　乘騎之用查黄河至韓莊閘路不甚逺應交與該
　　管官於徐州備馬一千匹内先期撥馬三百匹至
　　韓莊閘地方備抵上駟院馬匹之數並預先傳知
　　隨往人等務須從簡酌𣲖不許多𣲖人數至駝隻
　　既在徳州喂養一切官兵什物亦應交與該地方
　　官照前往江寜靈巖山等處章程僱備民夫扛擡
　　俟
命下交與各該處暨地方官遵照辦理奏入報
聞
　　乾隆三十年三月初五日尹繼善等奏言竊照候
　　補通判席萇知縣許崇文縣丞范國泰丁憂知縣
　　潘棠許治鍾一元張掄甲縣丞畨世英廵檢髙慧
　　葉文麟等十員上年四月内經(臣/)尹繼善奏請留
　　江差遣如果奮往向前實心辦事俟差竣將作何
　　補用之處分别請
㫖仍行帶領引
見丁憂直𨽻州徳寜安縣丞白熙原應来江候補並懇
　　先准来江以供驅策欽奉
㤙㫖著照所請行該部知道欽此該員等自委辦差務
　　以来無不奮勉趨事經理妥協洵為實心出力之
　　員除原應在江候補之徳寜安服滿後應補直𨽻
　　州白熙服滿後應補縣丞外其奏請留江之席萇
　　等十員俱係應補人員應請一併留江補用查通
　　判席萇知縣許崇文二員籍𨽻江蘇應於安徽省
　　以通判知縣補用其餘八貟請於上下両江缺出
　　通融酌補李棠許治鍾一元張掄甲應以知縣補
　　用范國泰潘世英應以縣丞補用髙慧葉文麟應
　　以廵檢補用各員内已經服滿者應行照例請補
　　其李棠張掄甲葉文麟等三員尚未服滿應俟服
　　滿請補再丁憂鳯陽通判徐文燦厯俸八年因係
　　二十二二十七年両次辦船熟手上年七月内經
　　(臣/)尹繼善奏准留辦差務船隻事事盡心料理亦
　　甚妥協應請俟服滿後於上下両江同知缺出酌
　　量陞補以上席萇等十一員均係辦差出力應行
　　引
見之員可否容(臣/)等將各員於江寜徐州等處咨明吏
　　部陸續隨營引
見留江分别補用恭候
欽定(臣/)等謹合詞具奏伏祈
訓示遵行再徐文燦李棠范國泰三員均於二十八年
　　大計案内卓異應行引
見合並陳明奏入
上諭曰着行在吏部帶領引見
　
　
　
　
　
欽定南廵盛典卷九十六
欽定四庫全書
欽定南巡盛典卷九十七目錄
　奏議
　欽定四庫全書
　欽定南巡盛典卷九十七
　奏議
　　　乾隆四十三年九月十四日大學士管兩江縂督
　　　髙晉等奏言竊惟地臨吳越分星稍逺
　堯封跡界江淮行水每煩
　禹畫遡昔
聖祖翠華六度徧咨謀而共予安恬蒙
　皇上法駕頻臨勤旰宵而普資樂利元辰元日隨春雨
　　　以流膏先甲先庚應條風而布闓凡兹浃髓淪肌
　　　之感洵由
　重熙累洽之深白首憶沐膏而咏勤蒼黎思瞻雲以就
　　　曰顧自旃蒙作噩之嵗載舉
　南巡迨今著雍奄茂之年已逾一紀
　天顔有喜記留
　鑾曽許重来赤子無知惟迎
輦得伸衆戴芹獻倍顒於蔀屋葵傾競向於
楓宸况下河之沮洳成腴度清口而循水誌近岸之漲
　　沙如阜閱鹽倉而底柴工濁流免倒灌之虞湯水
　　息頂衝之患藉迴瀾之成算重望
懐柔殷善後之良模亟邀
臨莅敬惟乾隆四十五年之吉恭逢
聖主七旬萬夀之期薈吳區之塗舞衢謡羣頌箕疇之
　　五合浙水之鄽駢闠接並呼嵩祝之三綺陌含韶
　　適符行慶香盆郁采宜介恒春伏願
俯順輿情即頒
温㫖舉
五巡之儀典慰萬姓之瞻依惟冀
恩俞曷勝喁望謹恭摺具奏奏入
上諭恭載
恩綸
　　乾隆四十三年十一月初六日髙晉奏言竊(臣/)在
　　河南工次接准乾隆四十三年十月二十日奉
上諭昨已降㫖允江浙督撫等所請於乾隆四十五年
　正月起鑾南巡並諭令沿途母得踵事增華致滋
　糜費矣至蹕路所經水營行宫等事皆不能不需用
　度前四次南巡俱曾賞給銀兩以資籌辦而督撫至
　道府等大員亦有稱自捐亷俸者今春髙晉在京亦
　曾奏及照上數屇之例於伊等養亷公頃内支用今
　髙晉楊魁俱有應繳之項勢不能再捐養亷若止令
　令司道等員公捐更屬不成事體朕南巡省方觀民
　使　萬姓　共臻安阜豈肯令不肖官吏藉端科派
　方今府庫充盈因巡幸而頒發帑金一切皆由公辦
　最為盛事朕亦無所靳惜著傳諭髙晉即将上四次
　南巡毎次賞銀若干並查明現辦南巡差務需用銀
　兩若干通盤核計據實具奏候朕降㫖撥給毋得絲
　毫派累閭閻欽此伏查上四次恭逢
聖駕南巡均蒙
頒發銀兩開銷正項動支閒欵俱係官為辦理並無絲
　　毫擾累閭閻臣在江年久素所深知今庚子年春
　　恭逢
翠華南幸差務一切舊有章程只湏量加修治除動支
　　司庫正頃并閒欵之外添補無多是以(臣/)今春在
　　京靣為奏明於上下兩江諸臣養亷内公捐辦理
　　以伸報効之忱不敢請發
　帑項昨奉
明㫖下頒(臣/)在豫督工正擬俟大工告竣奏懇
陛見将差務諸事靣請
聖訓遵行已飛札江寧縂局司道督令印委各員将一
　　切工程趕𦂳估計核實用費馳禀以慿核定尚未
　　覆到今蒙
聖㤙垂念及(臣/)與楊魁俱有應繳之項不便令司道等
　　員公捐此實我
皇上體恤(臣/)等惟恐累及閭閻
恩意(臣/)敢不仰體
聖心認真辦理查此次差務雖尚未據司道等估定彚
　　報而(臣/)隨帶檔案内查有上四次
南巡報銷銀數内有動支
㤙賞運庫並藩庫及扣平捐亷閒欵等項銀兩今分晰
　　開单恭呈
御覽此次差務除添建
　行宫三處除俱撙節辦理較之上屇所費有减無增
　　容俟估報到日(臣/)再為通盤核計叧行具奏請
㫖遵行奏入報
聞
　　乾隆四十四年二月二十六日兩江縂督薩載奏
　　言恭照
聖駕巡幸江南沿途應湏分設臺站接遞文報用馬甚
　　多上屇乾隆二十七年及三十年兩次因江南驛
　　馬已奉裁减七百匹不敷派應經前督(臣/)尹繼善
　　奏請将裁减馬七百匹暫行復額應差俱經仰邀
聖㤙俞允今乾隆四十五年荷䝉
皇上再幸江浙所有江省驛馬應循上例暫照原額加
　　増馬七百匹分派沿途經由各州縣准其于驛站
　　項下借支採買所需料草自本年十一月初一日
　　為始照依額設驛馬一體支給在於驛站項下開
　　銷差竣停其支給仍将所買馬匹照數變價歸還
　　原項如此辦理則暫増之馬既於差務甚有禆益
　　而差竣仍行照數變價還欵亦於錢糧更無虧缺
　　奏入
諭如所議行
　　乾隆四十四年三月初三日兵部奏言據兩江總
　　督薩載咨稱恭照乾隆三十年
聖駕南巡經由各屬自宿遷入境安設正腰臺站調撥
　　馬匹派委臺員接遞北來軍機本報其西路文報
　　由河南按站接遞兹明春
翠華南巡除東路臺站仍照例安設外查得西陲久經
　　底定一切善後事宜俱經定有章程所有自河南
　　入江南境接遞西路文報一帶臺站應否毋庸偹
　　辦抑或照前安設相應咨部核覆遵辦恭查乾隆
　　三十年
聖駕巡幸江浙先據該督以西域蕩平年久西路正腰
　　各站即於本州縣存棚馬内調撥减半安設各安
　　馬十五匹令各州縣自行承辦報部明春恭遇
翠華南幸自直𨽻山東以至浙江例應安設臺站遞送
　　文報所有入江南境之宿遷一帶東路臺站應照
　　三十年之例派撥安設至西路文報向係於河南
　　交界之宿遷起由鳳陽等處安臺遞送今該督以
　　西陲乆經平定其西路臺站應否毋庸備辦咨商
　　(臣/)等伏查西路新疆文報均關𦂳要若概由東路
　　臺站遞送計遶道行走㡬及二千里恐致稽遲應
　　令該督捋西路文報各站仍照三十年之例减半
　　安設在該州縣額設馬内抽撥毋庸另行籌議以
　　節糜費恭候
命下臣部行文該督並陕甘河南各督撫一體遵照奏
　　入報
聞
　　乾隆四十四年三月初九日薩載奏言恭照厯次
聖駕南巡所有隨從官兵執事人等應需乘騎馬匹俱
　　於綠旗標營及江寧京口駐防馬内各撥四千匹
　　分屯江南江北伺應查綠營兵額馬祗有四千四
　　十餘匹於派撥應差之外所餘無㡬誠恐貽悞從
　　前俱經前督(臣/)尹繼善於江西營驛馬内酌調數
　　百匹来江協濟今次仍應一體照辦外惟江寧京
　　口駐防額馬本有六千匹因奉裁京口馬甲二千
　　名即减馬二千匹現祗額馬四千匹儘數當差設
　　遇沿途疲乏無馬添換上屇又經前督(臣/)尹繼善
　　奏准於豫省綠旗營馬内酌撥六百匹来江協濟
　　差竣之後即留江寧京口駐防作為補額之用照
　　江省買馬價值每匹十七八兩之數解還豫省買
　　補足數今乾隆四十五年
翠華重幸江省駐防馬四千匹全行當差誠恐臨期疲
　　乏無可添補致有貽悞仰懇
聖㤙俯准照例撥協庶於差務有裨如蒙
㤙准仍照依上屇(臣/)與河南撫(臣/)商定㑹同将軍(臣/)嵩
　　椿於存貯馬價内照數移還(臣/)因差馬𦂳要恭摺
　　奏懇再此項馬匹應令豫省於本年十月内預期
　　撥送在於兩省交界地方交收所需沿途草料及
　　馬夫飯食等項各歸本省照例報銷合並陳明奏
　　入報
聞
　　乾隆四十四年三月二十九日薩載奏言恭照乾
　　隆四十五年
聖駕南巡一切扈從人員應需乘騎馬匹於江省綠營
　　並八旗駐防馬内各以四千匹分派江南江北伺
　　應其八旗馬匹不敷經(臣/)循例奏請借撥豫馬六
　　百匹仰蒙
聖主允准為數已属寛餘而綠營應差之馬通省額數
　　只三千九百有零雖酌量派撥似足敷用而馬匹
　　應差日久不無倒缺若不預為籌辦臨時設有貽
　　悞所關非細上屇經前督臣尹繼善奏請借動司
　　庫養亷馬價六千兩購買餘馬三百匹以偹臨時
　　倒缺添換所借銀兩俱於各營次年例領大報馬
　　價内扣還歸欵今次自應一體辦理(臣/)於上冬咨
　　明兵部轉飭各營借動司庫養亷馬價銀六千兩
　　購買餘匹三百匹加意喂養以偹臨時添換所借
　　銀兩於来年各營應領例報馬價銀内照數扣還
　　歸欵並咨㑹漕河撫臣一體照辦奏入報
聞
　　乾隆四十四年四月十四日山東巡撫國泰奏言
　　竊照東省於乾隆二十三年奏裁驛馬六百匹乾
　　隆三十年恭遇
聖駕南巡經臨東省需用馬匹不敷經前撫(臣/)崔應階
　　奏請所裁馬匹照江南暫時復額之例於驛站項
　　下借支買補應差仰邀
聖㤙俞允今乾隆四十五年
聖駕巡幸江浙臨莅東省需用馬匹現将營驛一併籌
　　撥尚有不敷仰懇
皇上天㤙俯照三十年之例将東省奉裁驛馬六百匹
　　暫准借支驛站項下銀兩買補所需草料夫役等
　　銀亦照上屇之例自本年十一月初一日起照額
　　設驛馬一體支銷差竣停其支給仍将所買馬匹
　　變價歸還原欵既於差務有裨而所借馬價亦照
　　歸補無虧奏入報
聞
　　乾隆四十四年六月二十七日兩淮鹽政伊齡阿
　　奏言恭照
聖駕南巡應用
賞賚銀兩以及金銀牌錁厯查前屇俱係于兩淮應解
　　内庫銅斤等欵銀内奏請存留十二三萬兩以備
　　支用兹庚子年春恭遇
聖主鑾輿巡幸江浙所有
㤙賚需用銀兩牌錁自應仍照向例留項從容辦理飭
　　司妥議今據運使朱孝純禀稱運庫内有本年秋
　　季應解己亥綱銅斤引費銀十萬兩又應解己亥
　　年分
賞借利銀七萬二千兩均係應繳
　内府之項請将銅觔引費頃下銀十萬兩全留再酌
　　留利銀二萬兩共十二萬兩以備明春
賞賚之用(臣/)伏查該運使所禀既與節次預偹銀兩數
　　目相符理合循例恭摺奏明請
㫖如蒙
俞允俟屇期
賞賚用有餘剩另行奏明解繳奏入報
聞
　　乾隆四十四年六月三十日長蘆鹽政西寧奏言
　　恭照明春
皇上巡幸江浙有天津船塢内應行修理
御舟業将興工日期於本年正月内恭摺奏蒙
聖鑒在案(臣/)率同運使督商敬謹開工修理今於本年
　　六月十九日一律修理完竣入塢詳加查騐均属
　　堅固恭照乾隆三十年
聖駕巡幸江浙
御舟數目謹擬
　安福艫
　翔鳳艇沙飛船二隻湖船二隻樸拉船一隻烏圖里
　　船二隻擬於本年九月内擇吉出塢派委長蘆運
　　同孟淦大使常天佑由直𨽻山東河路駕赴江南
　　清江浦預偹伺候其行春舫一隻上屇未及派出
　　此次似毋庸隨往所需用
御舟前引威虎船暨内務府水手(臣/)呈明該管處照例
　　酌撥應用至此外應偹一切事宜俱照上届舊例
　　遵照偹辦所有現在修理完竣入塢日期理合奏
　　明並将謹擬
御舟船隻數目另繕清单恭呈
御覽奏入報
聞
　　乾隆四十四年七月十五日閩浙縂督三寳奏言
　　恭照上四次
聖駕南巡一切扈從人員及官兵騎乘安設臺站馬匹
　　浙省向資杭州滿營馬匹協濟經前任浙江撫(臣/)
　　永貴奏請裁去馬一千匹現在滿營實止僅存馬
　　六百匹明春恭逢
南巡盛典差馬不敷撥用雖經調任督(臣/)楊景素奏請
　　循照往例預偹動用各綠營􁂞子年大報馬價銀
　　七千兩委員出口採買馬五百匹趕囘應用但各
　　營尚有添補之需現據藩司國棟等通盤籌計尚
　　不敷馬一千八十餘匹詳請在於福建通省提鎮
　　標營撥用臣查閩省提鎮等標駐劄各地相距杭
　　州省城自二千餘里以至一千餘里不等山路髙
　　峻往来非易(臣/)再四酌籌查閩省綠旗各營所湏
　　操騎馬匹因隣省馬匹缺乏前督(臣/)崔應階奏請
　　仍赴口外採買今四十四年分現據各營詳請領
　　價赴口購買補額馬八百七十九匹囘閩時必由
　　浙江省城經過即可就便截留仍令閩省差弁在
　　浙攅槽喂養以應明春差務俟差竣後趕囘原買
　　營分派撥各官兵操騎似此乘便截留應用免致
　　各營抽撥往返與差務營伍均有裨益至在浙餧
　　養草亁閩省現在本年報倒馬草亁銀兩請即於
　　此項内解浙支給以免動用欵項其浙省尚不敷
　　差馬二百餘匹(臣/)現在於閩省較近浙省之建寧
　　福寧二鎮所属各營分酌量抽調並於浙省現有
　　馬匹内撙節派撥已足敷用奏入報
聞
　　乾隆四十四年八月二十五日薩載奏言恭照
聖駕南巡沿途管押馬匹船隻以及巡防站　等項均
　　需官兵分派差遣而外出應差一切衣裝盤費在
　　所必需上屇節次
南巡俱經前督(臣/)尹繼善奏明酌俸俸餉兩月以資偹
　　辦裝束於差竣後全數扣還清欵兹逢􁂞子年
翠華巡幸據縂局司道議詳各營承應差使官兵請借
　　盤費等項似應循照上屇之例屇期将綠營官兵
　　一律公借兩月俸餉江寧京口八旗官兵亦照此
　　酌量動借俟差竣之後於乾隆四十五年夏季起
　　分作二年照數公扣還欵其江西省管理協濟馬
　　匹及来南辦差官兵亦請一律借給(臣/)查俱與上
　　屇節次借案相符謹循例奏明奏入報
聞
　　乾隆四十四年十月十一日江蘇巡撫楊魁奏言
　　乾隆􁂞子年春恭逢
聖主巡幸江南所有北来扈從官兵人等沿途需用錢
　　文應需預為籌偹(臣/)等先行扎行蘇州布政使吳
　　壇查核辦理兹據該司查明厯屇需用官錢約計
　　九萬五千餘串向因寳蘇局庫貯餘錢不敷動用
　　俱係加夘加鑄并収買爐匠工料錢文同局存錢
　　奏明凑足偹用今查局庫現貯錢文除照例搭放
　　兵餉之外核計截至四十四年年底止共積存錢
　　十萬四千五百餘串照厯屇預偹官錢需用九萬
　　五千串之數尚有餘存錢九千餘串已属有盈無
　　缺無湏叧籌加鑄及收買工料詳覆到臣(臣/)等公
　　同酌量意見相同現已咨明户部查核並飭令該
　　司将一切發兑事宜循例預行酌定妥辦奏入報
聞
　　乾隆四十四年十月三十日國泰奏言恭照前四
　　次
聖駕南巡經過東省所有隨營站道辦差及調赴别汛
　　聼候派撥之各營官兵俱蒙
聖㤙預借一季俸餉按季扣還明春
翠華南幸江省官兵現經兩江督(臣/)薩載奏請借支俸
　　餉分年扣還蒙
㤙俞允東省官兵事同一例合無仰懇
聖㤙循照江南奏准分年扣還歸欵之例
㤙准借支一季俸餉俾辦差倍資寛裕各營官兵奮勇
　　趨事益戴
聖慈髙厚於無既矣奏入報
聞
　
欽定南巡盛典卷九十七
欽定四庫全書
欽定南巡盛典卷九十八目錄
　奏議
欽定四庫全書
欽定南巡盛典卷九十八
　奏議
　　乾隆四十四年十一月初七日總理行營事務和
　　碩荘親王永瑺等奏言恭查乾隆三十年
皇上南巡陸路營盤自山東徳州以下因隔站俱有
　行宫而江南之魯家荘亦有
　行宫是以大城蒙古包帳房等項止令備帶一分所
　　需駝隻及牽駝兵丁酌敷一分之用辦理應派兵
　　丁一千名減去三百名止派七百名茶膳房等處
　　酌量給與駱駝車輛拉船人夫於河兵内揀派應
　　行備帶銀兩緞疋由户部内務府具奏帶往三班
　　侍衛各項官員酌量派往至江南登舟裁減兵丁
　　止派五百名章京四十員虎鎗侍衛兵丁一百三
　　十七名内酌派四十名其餘入於三班侍衛五百
　　䕶軍數内揀派應給官馬人等俱全行放給随往
　　大臣官員年前預支春季俸銀兵丁先領兩個月
　　盤費途中再行補領登舟後大臣官員馬匹各留
　　家人喂養其拜唐阿兵丁所騎官馬及官駝交與
　　山東巡撫喂養至存留喂養馬匹所需麩子草料
　　等項交與山東巡撫酌量採買以備支糶江浙地
　　方豆石短少或有應行撥濟之處令該撫咨眀山
　　東巡撫酌量採買運至沂州一帶地方以備支糶
　　沿途應設臺站由兵部騐眀正站腰站安設令各
　　督撫於通省驛站馬匹内抽撥備用所有經過道
　　路橋梁等處各項事宜交與該督撫照例預行備
　　辦眀年恭遇
皇上南巡陸路俱有
　行宫大城蒙古包帳房等項俱毋庸帶往只備帶兩
　　分尖城蒙古包帳房等項前鋒䕶軍仍派七百名
　　其所需駝隻及茶膳房等處所用駝隻車輛交與
　　兵部酌量辦理牽拉駱駝兵丁亦令酌量足用派
　　出其拉船縴夫於河兵内揀派應用銀兩緞疋等
　　項由户部内務府具奏帶往其侍衛三班各處官
　　員酌量派往至江南登舟之時令裁減兵丁止派
　　五百名章京四十員虎鎗兵丁既據該處具奏裁
　　減止派七十名應照舊例派出四十名當差行走
　　外其餘入於三班侍衛五百前鋒䕶軍數内揀派
　　所有應給官馬人等俱照應領之數全給先領兩
　　個月盤費途中再行補給登舟後大臣官員各留
　　家人喂養馬匹拜唐阿兵丁等所騎官馬及官
　　駝交與山東巡撫喂養馬匹所需麩豆草料髙粱
　　等項交與山東巡撫採買以備支糶江浙地方或
　　有應需撥濟之處令其咨眀山東巡撫酌量採買
　　由泝州一帶地方運往沿途安設臺站由兵部騐定
　　正腰各站令各該撫於通省驛站馬匹内抽撥應
　　用所有經過地方應辦尖營道路橋梁一切事宜
　　交與該督撫照例預行備辦其随往大臣官員
　　年前預支春季俸銀之處俱照上次之例辦理再
　　上次随往江南之侍衛等因有
恩賞銀五十兩是以未經放給帮貼銀兩查去嵗随往
　盛京之三班侍衛鑾儀衛章京等除賞銀外仍給帮
　　貼銀兩此次往還日期較往
　盛京日期尚多而侍衛等差使比别項又繁應請仍
　　照例支給帮銀至管轄存留兵丁家人之大臣及
　　照料回京車輛之大臣俟臨時請
㫖簡派再查登舟後所需馬匹江以北緑營馬匹四千
　　江以南八旗營馬四千至浙江等處添備馬二千
　　匹其放給等項交與兵部行知該省照上次之例
　　辦理其跟随
皇上御舟及催儧拉船縴夫所需馬匹交與該省亦照
　　上次之例辦理所需船隻俟各該處派定人數具
　　報總理行營王大臣彚齊移咨該省辦理其放給
　　船隻交與兵部亦照上次之例辦理
御前大臣領侍衛大臣軍機大臣
　乾清門行走大臣侍衛等船隻装載
御馬船隻上駟院侍衛官員鑾儀衛章京批本處奏事
　　處軍機處侍衛處内閣兵部官員船隻俱照例在
　　前行走其餘船隻俱令在後行走如有承辦事件
　　應前行者臨時各該處自行具奏江南河路窄狭
　　恐其混行擁擠應嚴行管轄著交與派出管船之
　　大臣㑹同䕶軍統領所有船隻行住之處嚴行管
　　轄浙江省放給馬匹等項事宜亦照上次江南省
　　之例一體辦理
聖駕回鑾時至徳州登陸所有經過地方應辦營盤道
　　路橋梁等項事宜俱交該督撫敬謹備辦再上次
　　青州滿洲營預備馬八百匹直𨽻緑營預備馬一
　　千匹俱於
回鑾時在徳州劉智廟等處更換出京時雖未換馬但
　　由京城至直𨽻厰登舟之處共二十八站将及二
　　千里官員兵丁所騎官馬如不更換一次恐馬力
　　不無疲乏而兩處共備馬一千餘匹亦覺過少查
　　四十一年前往山東時除青州備馬八百匹外山
　　東緑營派馬一千二百匹去時在泰安地方更換
　　一次又直𨽻綠營派馬三千六百匹
回鑾時在徳州地方更換一次此次應請照往山東之
　　例青州副都統現備滿營馬八百匹再交山東巡
　　撫将綠營馬匹内選派一千二百匹共馬二千匹
　　在於泰安地方預備去時官兵所騎馬内如有實
　　在疲乏者准其更換仍交直𨽻總督於綠營酌派
　　馬二千匹在於徳州預備
回鑾時更換如此辦理似可少省馬力再上駟院拜唐
　　阿太監等所騎馬匹留於河北官給草料喂養不
　　惟需人照管而小人混生事端亦所不免此次除
　　上駟院帶往圏馬仍照舊例喂養外所騎官馬七
　　百匹同兵丁所騎官馬亦應交與山東巡撫一體
　　喂養是否允協恭候
命下之日交與各該處遵照辦理奏入報
聞
　　謹按是奏内登舟後所需馬匹江以北綠營馬四
　　千江以南八旗營馬四千照上次之例辦理一條
　　查據本年十二月十八日兩江總督薩載奏眀八
　　旗營馬向在江以南應差綠旗營馬向在江以北
　　應差乾隆三十年将軍容保等咨眀總理行營處
　　将八旗營馬改於江北緑旗營馬改於江南今次
　　業經照依上屇之例辦理似毋庸再為更易復䝉
　　奉
㫖准行謹附識於此
　　乾隆四十四年十一月十六日兵部奏言恭照眀
　　春
聖駕巡幸江南各處䭾載什物所需駝隻經(臣/)部查據
　　武備院覆稱需駝三百五十餘隻茶膳房需駝四
　　十隻途次預備更換駝共七十五隻以上該駝四
　　百六十餘隻現在直𨽻喂養官駝六百三十九隻
　　除照數撥用外尚剰駝一百七十餘隻據太僕寺
　　咨稱預備尖城需駝七十餘隻途次更換駝十隻
　　上届因官駝不敷係僱覔民駝䭾載此次現有餘
　　剰之駝自應令其照數領用再查此項駝隻日給
　　亁銀一錢在槽喂養自䭾載之日起停止亁銀只
　　給空草一束是駝隻負重之日轉無料豆飼喂長
　　途重載未免易致疲乏竊查駝亁向照旗馬一例
　　支銷地方官備辦草豆又係預購本有寛裕(臣/)等
　　酌議應於各駝日支亁銀内毎隻各節省銀二分
　　積存報部遇有䭾載差使擬於官給空草外令各
　　該地方官每日辦給料豆一升資其飼喂作正開
　　銷毋庸另籌以節糜費如䝉
俞允所有此次各處應需駝數行知沿途按照程期與
　　草束一同備辦仍令牽駝官員照料兵丁如數領
　　喂並令該管大臣不時稽查俾得實濟所需豆價
　　即於樽節銀内抵算還項如此稍為變通以在槽
　　之有餘補負重之不足駝隻得以保其臕力長途
　　不致疲斃而䭾載一切什物亦不致稽遲有悮至
　　随圍木蘭口外各處均有水草牧放仍應照舊例
　　辦理奏入報
聞
　　乾隆四十四年十一月二十二日總督倉場户部
　　侍郎雅徳等奏言恭查乾隆三十年
聖駕南巡因河道糧艘正在盛行之際應需随時料理
　　經前任倉場侍郎温福蒋炳奏請
欽派一人随往奉
㫖著派温福欽此眀春恭逢
翠華南幸沿途
御舟經過一切軍民船隻欽奉
諭㫖俱不必停避仰見
皇上重視運務體恤商民之至意惟是春間北漕經過
　　山東閘河夏初南漕過淮渡黄均湏随時料理伏
　　祈
皇上於(臣/)雅徳(臣/)蒋賜棨二人内派出一人随
駕前往奏入
上諭曰著派蒋賜棨
　　乾隆四十四年十一月二十三日山東巡撫國奏
　　奏言恭照眀春
聖駕南巡經(臣/)恭繪程站總圖開眀道路橋梁清单奏
　　蒙
聖鑒(臣/)復委道府覆加查勘各處橋梁有止湏酌量水
　　面修建其河灘亁地止湏修墊馬頭不必多費工
　　料通計照上届可撙節正副橋梁二百八十二丈
　　三尺又加平原縣之趙王河長清縣之六律荘河
　　墊台北沙河界首西沙河以上四河春初並不存
　　水止湏修墊涵洞毋庸建設橋梁計可節省撙辦
　　正副橋十二座不特工歸實用亦免承辦官浮開
　　冐銷之弊奏入報
聞
　　乾隆四十四年十一月二十四日兵部奏言據䕶
　　軍統領咨稱准武備院咨開眀春
聖駕南巡需用水營黄布城帶往二分或用官駝䭾載
　　或僱覔民䭾之處請示到部(臣/)等伏查上屇水營
　　備用黄布城係随大城一路行走至江南徐家渡
　　由該省僱備騾頭過河接替䭾載眀春
聖駕南巡現經總理行營王大臣奏准大城毋庸帶往
　　只帶尖城二分自京至直𨽻厰一路俱有
　行宫其水營黄布城一項於陸路並無應用之處若
　　仍用駝隻䭾載前往勢必多派官兵牽拉行走往
　　返徒滋煩費(臣/)等酌議請将此項水營應用之黄
　　布城交沿途驛逓先期運送之直𨽻厰飭令該處
　　地方官敬謹收貯届期轉交
　　行營䕶軍統領支搭應用其
回鑾時山東一路水程尚有需用之處應仍在江省僱
　　備騾頭内撥用其應用數目屇期由
　行在兵部酌量挑選核實辦理庶運送較為便捷於
　　領用駝隻亦多節省恭候
命下(臣/)部行文各處遵奉施行奏入報
聞
　　乾隆四十四年十一月二十九日永瑺等奏言據
　　山東巡撫國泰具奏所有留於山東喂養之馬駝
　　請就近在於江南之衆興集地方喂養一摺奉
㫖令(臣/)等議奏欽此(臣/)等會議據國泰奏明年
聖駕渡黄後所有官兵騎乗及䭾載馬駝留於河北喂
　　養查從前俱在徐家渡接收分派山東之嶧縣滕
　　縣鄒縣濟寧州蘭山縣莒州沂水等七州縣喂養
　　俟
皇上回鑾前數日趕往徐家渡交納但馬駝四千餘匹
　　若趕回山東往返千有餘里徒勞馬力茲與兩司
　　議得眀年春
皇上渡黄後應留河北之馬匹著江南委員分營接收
　　交眀山東派出文武各員即在江南之衆興集地
　　方喂養以便臨時就近交納至所需草豆查淮安
　　揚州一帶地方所種俱係粇米稲草不合喂馬仍
　　由山東採買草豆運送備用其棚槽等項江南雖
　　有但此次喂養兩月有餘為日較多現在會商兩
　　江總督如江南省不能全備即交與山東委員辦
　　理亦属易行不致有悮查前經(臣/)等具奏明年
皇上南巡
聖駕登舟後大臣官員等俱各留家人喂養馬匹拜唐
　　阿兵丁等所騎官馬官駝交與山東巡撫分喂今
　　國泰既稱江南桃源縣之衆興集地方距徐家渡
　　不及百里而可以立營之髙阜所在甚多請将此
　　項馬駝就近接收在於彼處喂養甚属順便應照
　　國泰所奏眀年春恭候
皇上渡黄後拜唐阿兵丁等所騎官馬官駝應留喂養
　　者即令江南接收交與山東委員在於衆興集地
　　方喂養所需草豆麩子髙粱仍由山東採買陸續
　　運送至棚槽等項現據署兩江總督楊魁咨稱業
　　經交與桃源縣在林家庄兩處預備馬槽一千具
　　此外倘有不敷所有増辦馬槽價銀及所用民田
　　應給籽種銀兩為數無多即由江南省開銷毋庸
　　山東省分償還亦應照該署督所咨辦理奏入
諭如議行
　　乾隆四十四年十二月十三日鴻臚寺奏言恭照
　　眀年
皇上南巡經過沿途地方文武各官應於㡬十里以内
　　接送
聖駕之處伏候
訓示奏入
上諭曰著照向例在三十里以内接送
　　乾隆四十四年十二月十八日尚書公福隆安等
　　奏言恭查上屇
南巡随往江浙大臣官員兵丁執事人等奏眀統以六
　　千馬匹核計随往餘俱留住眀春
聖駕南巡所有随往渡黄上舩人數據該各處册報共
　　三千零五十四人(臣/)等按其品級之大小及差使
　　之緩急照向例酌量分派共需馬五千四百八十
　　七匹尚未及奏眀統以六千馬匹核計之數至渡
　　黄以及各名勝處原奏派馬俱在四千匹以内今
　　照原奏或按人減馬或按差減人渡黄時需馬三
　　千六百六十一匹名勝處需馬三千六百四十七
　　匹俟
命下時交部行知兩江總督查照并交兵部照例辦給
　　馬票一面知照各該處将单内随往名勝處所減
　　派人數自行通融辦理至船隻一項仍令該督遵
　　照舊定章程将預備
上用船隻及装載
御用什物等船敬謹預備其随往官兵人等需用船隻
　　仍按從前奏定船數将現在該省所有船隻照单
　　内人數分别派撥至浙省應如何給票監放之處
　　即照江省之例辦理應令兩江總督轉行浙江地
　　方遵照妥辦奏入報
聞
　　乾隆四十五年二月三十日閩浙總督三寳等奏
　　言恭照
翠華幸浙
聖駕由石門何家橋至海寧
　内廷主位應由石門先至杭州除派衢州鎮總兵官
　　常泰布政使國棟寧紹台道王站柱嚴州府知府
　　木和倫跟随外應否再派大員之處理合繕冩緑
　　頭牌請
㫖恭候
欽定遵行奏入
上諭曰不必再派
　　乾隆四十五年三月初五日刑部奏言乾隆四十
　　五年二月十四日奉
上諭朕鑾輅時巡乗春行慶而清理庶獄矜恤尤深用
　沛徳音式敷愷澤所有江蘇安徽浙江三省恩詔後
　軍流以下人犯俱著加恩各予減等發落因昭肆眚
　施恩至意欽此仰見我
皇上稽古省方
恩膏叠沛
温綸之覃被如春億兆之歡騰載路前奉頒發
恩詔條欵各直省軍流以下人犯已蒙
皇仁俱著減等此次
巡幸江浙所有該三省
恩詔後軍流以下人犯又蒙
聖慈矜全誠格外之
殊恩難邀之
曠典恭查乾隆二十七三十等年
皇上巡幸江浙欽奉
恩㫖軍流以下人犯各與減等發落經(臣/)部奏眀除叛
　　逆緣坐强盜免死發遣家奴吃酒行兇棍徒生事
　　擾􁀤用藥迷拐子女開窑誘賣為從并例應給披
　　甲人為奴及擬遣之積匪猾賊搶竊滿貫及三犯
　　竊盜擬絞緩決減等及偷刨人參私鑄十千以上
　　為從不及十千為首并擬遣新疆以及由新疆改
　　發内地等項人犯俱属情罪較重不准減等外其
　　餘尋常軍流以下人犯一概分别減免奉
㫖依議今恭逢
恩㫖應請仍照乾隆三十年之例除縁坐等項情罪較
　　重人犯毋庸查辦外改發新疆人犯情節較重亦
　　毋庸查辦外其江蘇安徽浙江三省一切尋常軍
　　流遣犯并犯該發遣黒龍江寧古塔及雲貴兩廣
　　不在前議條欵之内者情節與軍流相等事犯在
恩㫖以前應請一體減為杖一百徒三年徒罪人犯概
　　減為杖一百襍犯准徒總徒人犯逓減一年已經
　　到配決杖徒犯即行釋放迯徒并免緝拿枷杖人
　　犯俱行寛免應刺字者并免刺字應追賍者仍行
　　追賍其應減軍流遣犯内已犯未審已審未結已
　　結未詳及已經起觧計其程限尚未到配者均照
　　例准其會
赦減等再江浙之人有在他省犯案逓回原籍追賍發
　　配者今既在籍適逢
恩㫖亦應一體准其減等其他省之人罪犯軍流逓發
　　江浙者與江浙之軍流不同未便濫邀
曠典至該三省題咨到部尚未核覆及嗣後到部之案
　　核其事犯在
恩㫖以前查與
赦欵相符者(臣/)部随案聲眀分别減免俟
命下日(臣/)部行文各該督撫遵照辦理奏入報
聞
　　乾隆四十五年七月初四日大學士公阿桂等奏
　　言本年
皇上南巡所有沿途接
駕之文武廢員奉
㫖令(臣/)等會同查辦除文職佐雜以下武職千總以下
　　並休致降調及曽經
賞銜加級並貪酷永不叙用餘罪未經納贖各員遵照
　　向例扣除外又四十二年以後緣事各員遵
㫖毋庸辦理所有應行查辦之文武各員(臣/)等将吏兵
　　兩部叅革原案詳悉秉公酌核其中或案情較重
　　或事出有心者亦均行扣除今止檢出文職十二
　　員武職二員查照向例摘叙緣事畧節繕寫清单
　　恭呈
御覽伏候
欽定奏入
上諭曰交該部行文調取来京於迴鑾後十月内帶領
　引見
　　乾隆四十五年十月初六日兩江總督薩載奏言
　　恭照今春
翠華南幸扈從官兵人等應需乘騎馬匹經(臣/)調撥江
　　南營馬三千八百匹江西營馬四百六十餘匹随
　　營伺應各營馬匹應差日乆難免倒缺若照常例
　　辦理所領大報馬價不敷購補且沿途喂養豆草
　　較之在營時不無多費例支草料銀兩亦不敷用
　　上届乾隆二十二及二十七三十等年節次恭逢
聖駕南巡均經前督(臣/)尹繼善奏眀差峻之後於通省
　　各營實􁎎馬數中酌量情形暫缺十分之二三将
　　例准報倒馬價及缺馬草料銀兩按月存留公處
　　通融補苴於一年之後再行購補足額荷䝉
聖恩俞允今次随營應差馬匹事同一例差峻後臣典
　　提(臣/)李奉堯往返札商仰體
　上軫恤兵艱至意通行各營循照上屇之例按各處
　　情形将額馬暫缺十分之二三以所存馬乾通融
　　歸補沿途添喂草料并為補買馬匹之用俟眀嵗
　　夏間動支積存缺馬草料及例准報倒馬價銀兩
　　委員出口採買馬匹於冬間回營補足缺額之數
　　其有差峻馬匹照常堪以騎􁎎並未報倒無需暫
　　缺營分亦即據實辦理如此酌籌調劑既於兵丁
　　毫無苦累而眀年即行補足馬數仍無虧缺所有
　　各營應差馬匹照依上屇通融辦理縁由(臣/)謹循
　　例奏眀奏入報
聞
　　乾隆四十五年十月初十日薩載奏言竊照乾隆
　　四十五年恭逢
聖駕巡幸江省
行慶施恵億兆歡欣一切預備事宜先經前督(臣/)髙晋
　　查照上四屇章程分别増減設局辦理(臣/)接任後
　　仰體
聖心諸從儉樸不敢稍事増華
清蹕所經舉凢水陸營盤橋梁道路與夫
　行宫名勝夫馬船隻等項所需經費悉動
　帑項發辦絲毫不累官民因此次差務相距上屇乾
　　隆三十年
南巡已隔十五年之乆各工不無應湏修整見新又淮
　　北之桂家庄林家庄龍泉庄三處旱營改建
　行宫三座(臣/)與各撫(臣/)并總局司道周厯查勘派委
　　平日辦事幹練之員詳細確估分别辦理内有因
　　工程實在􁀙舊必需拆修需費稍多者即量為加
　　増有工程尚属堅固祇湏稍加修葺不使過為糜
　　費此外各項事宜照依往例預備有費與上屇相
　　符者亦有上屇有而今次未辦或應酌減者均經
　　預籌估定飭辦並専派道府丞倅往来查催(臣/)復
　　随時親詣各州縣指示辦理凢動支正項各欵俱
　　於差前預估報部其餘随事随時由總局耑案估
　　詳經(臣/)與撫(臣/)核眀批准方許動辦差竣後即定
　　限飭造報銷清册送局核與預估相符及耑案詳
　　定並臨期飭令増辦改辦有案可稽者均予准銷
　　其有不在預估或用數逾於估數又無禀詳批定
　　案據係地方官自辦者槩不准其銷算各項料物
　　有差後應湏變價者即令照估折變歸欵總期帑
　　不虚糜官無浮冐民無滋擾茲據江寕蘇州總局
　　各司道核明造册報銷(臣/)復細加核算例應報部
　　動支司庫正項銀十五萬二千六百五十七兩零
　　較上屇少用銀二萬餘兩循例由撫(臣/)會核
　題咨請銷其各項添新修舊工程随工陳設并磚石
　　橋路夫船車騾等項計用銀五十一萬一千九百
　　九十八兩零現在分欵造册咨送軍機處查核查
　　上屇咨報軍機處核銷銀四十二萬六千餘兩今
　　次雖多用銀八萬五千九百餘兩因有淮北添建
　行宫三座共用銀八萬九千五百餘兩以之核除比
　　較上屇用數仍属有減無増所動銀欵查有乾隆
　　四十三年荷蒙
恩賞運庫銀三十萬兩又藩司並糧道庫内充公閑欵
　　項下存有海門㕔解繳天南沙地價銀五萬四千
　　四百六十兩零又通州節年馬厰公租銀七千一
　　百一十六兩零又原任運使邉廷掄解繳積存養
　　㢘銀二萬兩奏奉
硃批留充地方公用又各属觧存留漕費銀八千二百
　　三十七兩零又松太二属塘工平市銀五千六百
　　七十六兩零又各年減存行月盈餘銀三萬六千
　　九百三十二兩零以上各欵共銀十三萬二千四
　　百二十餘兩均係在外充公閑欵堪以撥充差務
　　之用祇少銀七萬九千五百七十餘兩查乾隆四
　　十五年復蒙
恩賞運庫銀十二萬三千七百九十二兩零除動支銀
　　七萬九千五百七十餘兩外仍存
恩賞銀四萬四千二百一十六兩零應請留為下届差
　　務之用此外尚有上屇乾隆三十年差案
恩賞用存銀六千四百四十三兩零及河庫撥觧水利
　　平餘銀一萬三千八百二十七兩零二共銀二萬
　　二百七十兩零經前督(臣/)髙晋奏眀發典生息以
　　為嵗修差案工程并看管人役飯食之費現仍存
　　典生息照案辦理所有差案銷算逐細查清造册
　　報銷縁由相應會同江蘇撫(臣/)閔鶚元恭摺具奏
　　奏入報
聞
　
　
欽定南巡盛典卷九十八
欽定四庫全書
欽定南巡盛典卷九十九目錄
　奏議
欽定四庫全書
欽定南巡盛典卷九十九
　奏議
　　乾隆四十八年正月十五日兩江總督薩載等奏
　　言欽惟我
皇上
　　至徳諴民
　　敷天錫福
　法宫無逸勤宵旰於㡬康
　御輦時巡仰春秋之補助
道光虞典肆覲之霈
澤惟均地近
　堯封江浙之承
恩尤渥
醲膏叠被既浃髓以淪肌
玊輅頻臨㿽衢歌而巷舞伏念先庚布闓忻捧
綸音大丙首塗得孚輿望顧自
五巡之後又經三載於兹白叟黄童羣望載瞻
　雲日茅簷蔀屋咸思同覲
　龍光况夫河海宣防均關
聖慮䟽濬要務時厪
宸衷前蒙
聖主指示機宜爰是鉅工悉行修舉兹則塩倉之鱗塘
　　将竣徐旴之石堤已成善後良模端賴
親臨指授安瀾成算更祈
睿瞩提撕規萬年鞏固之鴻圖益資利賴造億兆蒼生
　　之福命永獲安全草野之酬報何能難名
帝徳民物之阜康胥遂願覩
天顔(臣/)等備員兹土採訪輿情羣黎望
幸之忱實深真摰臣庶迎
鑾之悃倍切歡呼伏懇
聖主於四十九年載駕
鑾輿舉
六巡之盛典早頒
温㫖慰萬姓之贍依行慶春和仰蒼龍而獻瑞望中雲
　　物隨
　翠䍐以呈祥将見華祝嵩呼共廣太平之盛事吳山
　　越水羣依
日月之光華奏入
上諭恭載
恩綸
　　乾隆四十八年四月初八日薩載奏言恭照
聖駕巡幸江南沿途應需分設臺站接逓文報用馬甚
　　多上屇乾隆二十七年三十年四十五年因江南
　　驛馬已奉裁减七百匹不敷派應厯經奏請将裁
　　馬七百匹暫行復額應差俱邀
聖恩俞允今乾隆四十九年荷蒙
皇上六幸江浙所有江省驛馬應循上屇之例暫照原
　　額加増馬七百匹分派沼途經由各州縣准其於
　　驛站項下借支採買所需草料自本年十一月初
　　一日為始照依額設驛馬一體支給在於驛站項
　　下開銷差竣停其攴給仍将所買馬匹照數變價
　　歸還原欵如此斟酌辦理則驛馬暫増既於差務
　　有禆而後差仍行照數變價還欵亦於錢糧無虧
　　奏入報
聞
　　乾隆四十八年四月初十日薩載奏言恭照厯屇
聖駕南巡所有隨從官兵執事人等應需騎乘馬俱於
　　通省緑營及江寧京口駐防馬内各撥四千匹分
　　屯江南江北伺應查江南緑營額馬四千匹於派撥
　　應差之外所餘無㡬誠恐貽悞向於江西營驛馬
　　内酌調數百匹来江協濟今乾隆四十九年恭逢
聖駕南巡仍應一體照辦(臣/)現移㑹江西撫臣照例派
　　撥惟江寧京口駐防額馬原設六千匹因奉裁京
　　口馬甲二千名即减馬二千匹現存額馬四千匹
　　儘數當差設遇沿途疲乏無馬添換厯屇俱經奏
　　明在於豫省旗營馬内酌撥六百匹来江協濟差
　　竣之後即留江寧京口駐防作為補額之用照江
　　省買馬價值每匹十七八兩之數觧還豫省買補
　　此次恭逢
翠華重幸江省駐防馬四千匹全行當差誠恐臨期疲
　　乏無可添換致有貽悞仰懇
聖恩俯准仍於豫省旗營内撥協馬六百匹以應差務
　　如蒙
恩准仍照上屇由江寧京口将軍衙門於存貯馬價内
　　照數移還買補(臣/)因差馬𦂳要謹循例繕摺奏懇
　　㐲乞
皇上睿鑒再此項馬匹應令豫省於本年十月内預期
　　撥送在於兩省交界地方交收所需沿途草料及
　　馬夫飯食等項各歸本省照例報銷至江省緑營
　　馬匹應差日久不無勞傷倒缺應需籌備添換向係
　　奏請借動司庫養亷馬價銀兩購買餘馬三百匹
　　以備臨時倒缺添換之用現因各營養亷名糧已
　　經挑補實兵添有額馬所有應偹餘馬堪以抵撥
　　母庸另行借項購買合并陳明奏入報
聞
　　乾隆四十八年四月初十日兩江縂督薩載山東巡
　　撫明興奏言恭照乾隆四十九年
聖駕南巡一切差務事宜現在循照舊章次第辦理惟
　　查北来馬駝一項從前定議因江省地方潮熱於
　　馬駝不甚相宜是以由東省委員在於江省徐家
　　渡接收休息三四日拉回東省境上派給嶧滕等州
　　縣分棚喂養於
聖駕回鑾之前趕赴徐家渡伺候應差無悞此乾隆十
　　六年至三十年四屇辦理之章程也上屇四十五
　　年差務經前任山東撫臣國泰奏請改於江省桃
　　源縣衆興集地方屯養先由江省委員接收轉交
　　東省委員喂養所需草料由東省備齊運赴應用
　　其時雖經照辦但桃源之衆興集在運河北岸地
　　方本窄形勢低窪於屯養牲口不甚相宜以致上
　　屇馬駝間多疲瘦(臣/)薩載前過山東與(臣/)明興㑹
　　晤籌議及此(臣/)明興查江南不産桿草所出豆料無
　　多若在江省喂養馬駝東省仍需辦運草料往返
　　本多未便且江省衆興集地處河濵又不如東省
　　較為寛曠上屇馬駝疲瘦此即江省地方潮熱屯
　　養非宜之明驗(臣/)等熟加商酌前項馬駝厯屇既
　　在東省境内喂養今四十九年恭逢
翠華重幸應請仍照前四屇章程由東省委員接收拉
　　回東境分棚喂養於
聖駕回鑾之前趕赴徐家渡伺應不但屯養得所馬駝
　　自必臕壯即需用草料亦省轉運之煩似於差務
　　有㿽其在徐家渡休息三四日需用草料即在江
　　省備用開銷亦属便㨗(臣/)薩載到京
陛見時曾經靣陳
聖覽今復與(臣/)明興靣商意見相同謹恭摺具
　奏奏入報
聞
　　乾隆四十八年五月初三日明興奏言竊照東省
　　原額設驛馬三千一百五十四匹於乾隆二十三年
　　奉裁驛馬六百匹乾隆四十五年恭逢
聖駕南巡經臨東省需用馬匹不敷經前撫(臣/)援照乾
　　隆三十年将東省原裁馬匹請照江南暫行復額
　　之例於驛站項下借支買補應差仰蒙
聖恩俞允乾隆四十九年恭逢
翠華巡幸江浙經由東省展謁
　闕里需用馬匹現将營驛一併籌撥尚有不敷仰懇
皇上天恩俯照三十年之例将東省奉裁驛馬六百匹
　　暫准借支驛馬項下銀兩買補所需草料夫役等
　　項亦照上屇之例自本年十一月初一日起照額
　　設馬匹一體支銷差竣停其支給仍将所買馬匹
　　變價歸欵於差務既有禆㿽而所借馬價亦俱歸
　　補無虧奏入報
聞
　　乾隆四十八年七月初二日薩載奏言恭照
聖駕南巡沿途管押馬匹船隻以及巡防站道等項
　　均需官兵分派差遣而外出應差一切衣装盤費
　　在所必需上屇節次
南巡俱經奏明酌借俸餉兩月以資製備於差竣後分
　　作二年全數扣還清欵兹恭逢甲辰年
翠華巡幸應調補辦差官兵現在照例派調據局司道
　　議詳照上屇之例屇期将緑營官兵一律公借兩
　　月俸餉江寧京口八旗官兵現亦照此酌量動借
　　俟差竣之後於乾隆四十九年夏季起分作二年
　　照數公扣還欵其江西省管理協濟馬匹及来南
　　辦差官兵亦請一律借給(臣/)查與上屇節次借案
　　相符所有辦差官兵循例借給俸餉縁由(臣/)恭摺
　　奏明奏入報
聞
　　乾隆四十八年九月三十日江蘇巡撫閔鶚元奏
　　言竊照厯屇恭逄
鑾輅巡幸江南
　扈從官員兵丁人等沿途需用錢文恐一時市價騰
　　踴俱動撥官錢分派各站兑換應用如存局之錢
　　不敷派撥均經奏明酌量加夘鼓鑄明春恭逢
皇上六巡臨幸所有應備錢文據蘇州布政使永保等
　　詳稱厯屇需用官錢九萬五千餘串寶蘇局存貯
　　庫錢扣至四十八年年底計應存錢八萬餘串但
　　尚有應放各標營春餉錢文不敷派撥請循照成
　　例鑄錢十四夘計可得錢四萬七千串以備撥用
　　並聲明厯屇現存銅鉛㸃錫足敷配鑄詳請具奏
　　(臣/)查明春恭遇
鑾輅經臨各差站應偹買賣街發兑官錢據該司等請
　　加鑄局錢十四夘凑撥應用係属循例應行預偹
　　之項除飭司照辦外謹㑹同兩江縂督臣薩載恭
　　摺具奏奏入報
聞
　　乾隆四十八年十月二十七日明興奏言恭照
聖駕南巡經臨東省所有隨營站道辦差及調赴别汛
　　聼候派撥之各營官兵上屇奏請預借一季俸餉
　　分年扣還蒙
恩俞允明春恭逢
鑾輅巡幸江浙據各該鎮協援例請借合無仰懇
聖恩循照上屇之例
恩准借支俸餉仍按例分年扣還俾各營官兵辦差資
　　斧寛裕更必奮勇趨事益戴
聖恩髙厚於無既矣奏入報
聞
　　乾隆四十八年十一月初八日總理營行事務和
　　碩荘親王永瑺奏言明春
聖駕南巡所有應行預偹各事宜應查照四十五年之
　　例預為派辦(臣/)等查得旱路俱有
　行宫其大城蒙古包帳房等項停止偹帶惟将尖城
　　蒙古包帳房等件備帶二分前往水路所需黄布
　　城二分仍照前次由驛先行送徃直𨽻厰交地方
　　官臨期轉交隨往之䕶軍統領武偹院支搭回
鑾時山東水路仍須應用仍照上屇由江南僱騾二百
　　頭應付前鋒䕶軍仍派七百名此次所帶尖城應
　　需駝隻及茶膳房等所需駱駝車輛應需若干酌
　　定數目知㑹兵部由部支給撁駝兵丁合數酌派
　　再拉船撁兵由河兵内揀派户部内務府應偹帶
　　賞用銀兩縀疋奏明帶往侍衛派出三班各處官
　　員酌量派出到江南登舟時将兵丁酌减止揀派
　　五百名章京四十員虎鎗營侍衛兵丁七十員名
　　仍照向例揀選四十名當差外其餘歸入三班侍
　　衛前鋒䕶軍數内選派應行給與官馬人等俱全
　　數放給往回行程約計一百三十餘日所有路費
　　亦照一百三十日滿支上船後大臣官員等馬匹
　　存留家人喂養拜唐阿兵丁所騎官馬及官駝俱
　　交給山東巡撫分屯喂養又喂養存留馬匹所需
　　麩草豆髙梁等項交該省照例預偹沿途所安臺
　　站兵部勘明
　行宫尖營地方交該督撫於通省驛馬内抽調備用
　　所有經過地方尖營道路橋梁等項交該督撫照
　　例預為偹辦隨往大臣官員等将春季應得俸禄
　　於年内預為支給侍衛鑾儀衛章京等除賞給銀
　　外仍給與帮貼銀内其應派約束存留兵丁家奴
　　等之大臣承辦回京所需車輛之大臣俱於臨時
　　奏明請
㫖派出又查上船後所需馬匹大江以北派緑營馬四
　　千匹大江以南派八旗馬四千匹到浙江時添派
　　馬二千匹放給之處應由兵部行知該省亦照前
　　次辦理隨從
御舟船隻及攆撁所需馬匹交該省亦照上屇辦理所
　　有各該處人數俟報明總理行營處彚總咨行該
　　省核辦支放船隻仍交兵部亦屇上屇妥辦
御前大臣領侍衛内大臣軍機大臣
　乾清門行走大臣侍衛等船隻及裝載
御馬船隻上駟院武偹院侍衛官員鑾儀衛章京批本
　　奏事軍機處侍衛處内閣兵部官員船隻俱照上
　　次在前行走其餘船隻俱在後行走如有應辦事
　　件應在前行走者臨期令各該處自行具奏江南
　　河道窄狭應嚴加管束衝擠之處交派出管船大
　　臣㑹同䕶軍統領於船隻行走各處嚴行管束浙
　　省放馬等事亦照前次同江南一體辦理
聖駕南巡事畢回
鑾至徳州起旱由陸路行走所有經過地方應行辦理
　　尖營道路橋梁等項俱交該督撫備辦前往時仍
　　照向例於青州副都統處偹辦滿營馬八百匹再
　　交山東巡撫在緑營馬匹内派出一千二百匹共
　　馬二千匹於泰安地方為隨往官員兵丁所騎官
　　馬内有實在疲瘦者預偹補換回
鑾時交直𨽻縂督著派緑營馬二千匹在於徳州地方
　　預偹補換再前次上駟院所給拜唐阿太監等乘
　　騎官馬俱係留於河北官給草豆喂養所有應需
　　照管人等内難免匪類混行滋事今次上駟院所
　　帶圏馬仍照例喂養外所有七百匹官馬亦同兵
　　丁所乘之官馬一併交山東巡撫分棚喂養俟
命下之日行文各該處遵照辦理奏入報
聞
　　乾隆四十八年十一月十一日鴻臚寺奏言向例
　　凡遇
皇上行幸沿途地方文武官員於百里内接送查乾隆
　　四十八年十一月
巡幸山東又乾隆四十五年
巡幸江南(臣/)等将經過沿途地方文武各官于㡬十里
　　以内接送之處具奏均奉
㫖着三十里以内接送欽此此次
皇上親詣
　闕里後
巡幸江浙所有沿途地方文武各官於㡬十里以内接
　　送之處理合具奏請
㫖恭候
命下(臣/)寺行文知照各該督撫謹遵奏入
上諭曰着在三十里以内接送
　
欽定南巡盛典九十九
欽定四庫全書
欽定南巡盛典卷一百目錄
　奏議
欽定四庫全書
欽定南巡盛典卷一百
　奏議
　　乾隆四十八年十一月十四日倉場縂督書麟蔣
　　賜棨奏言恭查乾隆三十年
聖駕南巡因河道糧艘應湏沿途催攅經前任倉埸侍
　　郎温福蒋炳奏請
欽𣲖一人隨往奉
㫖着派温福欽此又乾隆四十五年
南巡前任倉場侍郎雅徳同(臣/)蒋賜棨恭摺奏請䝉
恩准𣲖(臣/)蒋賜棨隨往明春恭逢
翠華南幸伏乞
皇上於(臣/)書麟(臣/)蒋賜棨二人内派出一人隨
駕前往以便沿途催攅漕船並可聼
派差遣奏入
上諭曰著派蔣賜棨随往
　　乾隆四十八年十二月二十二日大學士公阿桂
　　等奏言恭查上數次
皇上南巡隨往江浙大臣官員兵役執事人等奏明統
　　以六千馬匹核計随往明春
聖駕南巡所有随往渡黄上船人數㨿各該處冊報共
　　三千二百四十七人(臣/)等按照向例随其品級之
　　大小及差使之緩急酌量分派共需馬五千八百
　　四十八匹尚未奏明統以六千馬匹核計之數至
　　渡黄以及各名勝處原奏派馬俱在四千匹以内
　　今照原奏或按人減馬或按差減人渡黄時需馬
　　三千九百四十九匹名勝處需馬三千七百七十
　　二匹俟
命下交該部行知两江縂督查照并交兵部照例辦給
　　馬票一面知照各該處将单内随往名勝處所減
　　派人數自行通融辦理至船隻一項仍令該督遵
　　照舊定章程将預備
上用船隻及装載
御用什物等船敬謹預備又明年
　阿哥三位随往江浙跟随船隻向無定例應令該督
　　查照
　内庭主位之例酌減預備其餘随往官兵人等需用
　　船隻仍按從前奏定船數現在該省所有船隻照
　　单内人數分别派撥至浙省應如何給票監放之
　　處即照江省之例辦理應令两江縂督就近知照
　　浙省督撫遵照妥辦奏入報
聞
　　乾隆四十九年正月二十九日湖北巡撫姚成烈
　　奏言竊照安南使(臣/)黄仲政等進京(臣/)准廣西撫
　　(臣/)咨㑹當經飭委署武黄同知錢敬熈漢陽營守
　　備汪琮前往迎䕶嗣㨿該使臣等於十二月初十
　　日行抵省城照例犒勞撥給站船乗坐正擬俟其
　　出境具奏間兹臣扵十二月二十七日在荆門州
　　欽奉
上諭安南使臣行走約於明年閏三月間方可到京彼
　時距回鑾之期尚逺未免守候需時不若由湖北取
　道江西安徽扵閏三月初旬駐蹕江寕時令其在彼
　就近瞻仰著傳諭姚成烈即傳知䕶送委員並咨㑹
　沿途各督撫一體委員交替接䕶並扣筭程途先期
　數日令其抵江寜亦不必太早欽此仰見我
皇上柔逺深仁至周至備(臣/)查自湖北省城至江寕約
　　計水路一千四百餘里今值初春計該使臣扵三
　　月杪抵江寕為日尚寛随行司諭令委員扣筭水
　　路程途按日行走不得稍有遲速兹㨿詳稱該使
　　臣現在漢口製備春衣尚湏時日今應於正月下
　　旬自漢口䕶送起程二月初旬可出椘省之蘄州
　　境復自江西安徽等省從容前進務令計期於三
　　月杪閏月初間行抵江寕俾該使臣等就近瞻仰
天顔既免逺行亦不至太早該使臣等頂戴
聖恩益無既極冄該國謝
恩并慶賀儀物向由廣西撫臣委員代解前據廣西南
　　寕府同知潘鍾濓管解扵十二月十二日由湖南
　　巴陵縣陸路入湖北蒲圻縣境已於十二月二十
　　三日由應山縣送至河南信陽州交替訖合併陳
　　明奏入報
聞
　　乾隆四十九年正月三十日衍聖公孔憲培奏言
　　伏查向來
駕幸孔林係於
　亨殿前恭設
降輦處乾隆四十一年兼管太常寺禮部侍郎(臣/)逹敏
　　㑹同(臣/)父孔昭焕商度改設
降輦處於
　亨殿之後因殿後角門門口太狹難進
御轎而止嗣於
聖駕囬鑾後臣父随将角門改建寛大門口髙八尺七
　　寸濶六尺七寸並将楷亭撤去欄檻改作四面厰
　　亭由角門内轉北過楷亭可以直達
　座落亭前今此次恭遇
皇上幸林酹酒(臣/)謹擬即於
　座落亭前恭設
降輦棕薦距
御拜位路長二十二丈較從前
降輦處近十六丈冄廟内
　聖蹟殿前有東西角門两座門口舊僅三尺二寸今
　　亦一律改建寛大門口濶六尺三寸與南向正門
　　相仿恭傋可通
御轎奏入報
聞
　　乾隆四十九年三月十一日刑部奏言乾隆四十
　　九年二月二十二日奉
上諭朕清蹕巡方順時行慶而矜恤庻獄厪念尤深宜
　沛徳音用敷愷澤江蘇安徽浙江三省軍流以下人
　犯俱著加恩各予减等發落用昭肆眚施恵之至意
　欽此仰見我
皇上稽古省方
恩膏叠沛
温綸之覃被如春億庻之歡騰載道所有江蘇安徽浙
　　江三省軍流以下人犯荷䝉
聖慈各予减等俾得改過自新勉為良善誠格外之
殊恩難邀之
曠典(臣/)等恭查上次
皇上巡幸江浙欽奉
恩㫖軍流以下人犯各予减等發落經(臣/)部奏明除叛
　　逆縁坐強盗免死發遣家奴吃酒行兇棍徒生事
　　擾害用藥迷拐子女開窑誘賣為從并例應給披
　　甲人為奴及擬遣之積匪猾賊搶窃滿貫及三犯
　　竊盜擬絞緩决减等及私刨人参私鑄十千以上
　　為從不及十千為首并擬遣新疆以及由新疆改
　　發内地等項人犯俱屬情罪較重不准减等外其
　　餘尋常軍流以下人犯一概分别减免奉
㫖依議欽此今恭逢
恩㫖應請仍照乾隆四十五年之例除縁坐等項情罪
　　較重人犯及改發新疆并停發新疆改發内地人
　　犯俱係情莭較重均毋庸查辦外其江蘇安徽浙
　　江三省一切尋常軍流遣犯并犯該發遣黒龍江寕
　　古塔及雲貴两廣人犯不在前議條欵之内者情
　　莭與軍流相等事犯在
恩㫖以前應請一體减為杖一百徒三年徒罪人犯概
　　减為杖一百雜犯准徒搃徒人犯逓减一年已經
　　到配决杖徒犯即行釋放迯徒并免緝拿枷杖人
　　犯俱應寛免應刺字者並免刺字應追賍者仍予
　　追賍其應减軍流遣犯内已犯未審已審未結已
　　結未解及已經起解計其程限尚未到配者均照
　　例准其㑹
赦减等冄江浙之人有在他省犯案逓回原籍追賍發
　　配者今既在籍適逢
恩㫖亦應一體准其减等其他省之人罪犯軍流逓發
　　江浙省與江浙之軍流不同未便濫邀
曠典至該三省題咨到部尚未核覆及嗣後到部之案
　　核其事犯在
恩㫖以前查與
赦欵相符者(臣/)部随案聲明分别减免
命下之日(臣/)部行文各省督撫遵照辦理奏入報
可
　　乾隆四十九年三月二十日薩載奏言竊照各省
　　雨水農田時厪
宵旰江南地方本年正二月内曽連得雨雪二麥春花
　　已俱長發仍需雨澤滋培更可暢茂兹臣叩送
聖駕後回蘇辦事於三月十四五两日得有㣲雨數陣
　　十五夜間得雨優渥入土計有二寸餘於農田甚
　　為有益現在隂雲宻佈雨勢廣逺除行查通省各
　　屬是否一律均霑另行具奏外所有蘇城地方得
　　雨情形理合恭摺奏
聞仰慰
聖懐奏入
諭曰正盼此信似覺㣲欠霑足耳不如此間
　　乾隆四十九年三月二十三日薩載奏言竊臣扵
　　本月二十日接准乾隆四十九年三月十九日奉
上諭㨿閔鶚元奏十五日震澤縣地方得有大雨入土
　深透吴江蘇城一帶均各霑足䓁語昨㨿薩載奏報
　蘇州於十四五两日得有㣲雨十五夜間得雨二寸
　看來尚未能霑足震澤地方距蘓城僅四十里或迤
　北㣲小亦未可定至蘇州雨澤情形何以薩載與閔
　鶚元所奏互異著傳諭薩載閔鶚元即将該省得雨寔在
　分寸曾否霑足之處迅速具奏欽此伏查蘇州扵十
　　四五日得有雨澤(臣/)暫駐蘇城接據府縣䓁禀報
　　得雨入土二寸有餘是以㨿禀繕摺具奏查是日
　　雨水各屬禀報入土大小情形不一如蘇州以至
　　常州鎮江得雨二三寸不等揚州所屬之江都甘
　　泉境内得雨四寸寳應境内得雨五寸淮安清河
　　桃源邳州睢寕一帶得雨二三寸宿遷境内得雨
　　六寸均稱普遍前奉
諭㫖垂詢業經(臣/)扵二十日午間繕摺由馹覆奏查此
　　次江省得雨分寸􁑻多寡不䓁而本年正二月内
　　連得雨雪土膏尚屬滋潤今得此雨水可稱一律
　　霑足仰荷
聖明厪念謹冄㨿實覆奏上慰
聖懐奏入
諭曰此間復得雨想亦優霑矣
　　同日薩載又奏言竊(臣/)前奏十四五日蘇城得雨
　　情形一摺欽奉
上諭浙江杭州海寕一帶于十五十六两日連得透雨
　見雲氣皆向東北江蘇各屬似應一律均霑本日㨿
　薩載奏報蘇州扵十四五两日得有㣲雨數陣十五
　夜間得雨二寸等語看來尚欠霑透不如此間優渥
　江南如此則山東直𨽻此次雨澤未能一律普遍可
　知朕心深為厪念著傳諭薩載将現在江南各屬是
　否續得透雨並諭明興劉莪将山東直𨽻曽否得有
　雨澤之處查明迅速覆奏以慰懸注欽此(臣/)跪讀之
　　下仰見我
皇上厪念農田至意伏查十四五日蘇城得雨(臣/)即飛
　　飭各屬查報去後連日接㨿常州府屬之無錫金
　　匱武進陽湖鎮江府屬之丹陽丹徒金壇揚州府
　　屬之江都甘泉興化髙郵寳應淮安府屬之山陽
　　清河阜寕桃源徐州府屬之宿遷邳州睢寕等州
　　縣陸續報到均於十五日得有雨澤内寶應得雨
　　五寸宿遷得雨六寸餘俱二三四寸不䓁查宿遷
　　界連山東該縣得雨六寸洵稱優渥山東直𨽻一
　　帶當已一律普遍冄㨿盧鳯道王懿徳禀報鳯陽
　　府城十五日子時起宻雨達旦尚未止息現在飭
　　查另報其餘各屬尚未報齊容俟續報得有透雨
　　冄行具奏奏入
上諭曰覧奏稍慰
　　乾隆四十九年三月二十七日薩載閔鶚元奏言
　　竊照蘇州地方於夲月十四五䓁日得雨并常州
　　鎮江揚州淮安徐州䓁屬報到相同節經(臣/)䓁繕
　　摺奏䝉
聖鍳兹蘇城於二十三日細雨竟日自酉時起至二十
　　四日子時漸次綿宻頗為優渥查前次得雨於乆
　　晴之後入土即渗此次􁑻屬細雨較前更為有益
　　㨿該府縣查明四野均霑入土二寸二麥春花得
　　此連雨滋培青葱暢發豐収可卜連日(臣/)䓁又接
　　㨿蘇州府屬之崑山新陽常熟昭文太倉州并所
　　屬之嘉定鎮洋常州府屬之靖江江寕府屬之上
　　元江寕句容江浦揚州府屬之泰州淮安府屬之
　　安東塩城徐州府屬之銅山沛縣蕭縣碭山及安
　　徽省太平府屬之當塗鳯陽府屬之鳯陽定逺穎
　　州府屬之䝉城又泗州并所屬之五河滁州并所
　　屬之全椒及六安州䓁州縣禀報均於十四五六
　　䓁日先後一體得雨内定逺自十四日辰時起至
　　十五日未時止得雨入土計有一尺鳯陽境内入
　　土六寸江寕省城上元江寕二縣境内入土五寸
　　其餘各州縣得雨俱入土三四寸不䓁(臣/)䓁逐加
　　察核各州縣所禀十四五等日得雨雖入土分寸
　　多寡不一而通省實已普遍現在蘇州復得雨澤
　　雲氣隂濃雨勢未止逺屬亦必一體續得此皆我
皇上愛民念切有以感召休和恭值
鑾輅時巡春膏叠沛遐邇優霑農民莫不額手稱慶(臣/)
　　䓁謹恭摺具奏仰慰
聖懐奏入
上諭曰以手加額欣慰覧之
　　乾隆四十九年閏三月初二日禮部奏言安南國
　　王黎維褍遣陪(臣/)黄仲政䓁賫表進貢慶賀謝
恩前來今㨿两江縂督薩載咨稱該陪臣䓁於閠三月
　　初五六日即可抵江寕省城(臣/)達椿(臣/)徳明先行前
　　往恭接表文照例交内閣具題外至該陪臣䓁接
駕處所謹擬於離城五里太平門外蒋廟地方恭迎
聖駕瞻仰
天顔例應在禮部筵宴一次館寓筵宴一次今遵奉
諭㫖在江寕将軍衙門
賜宴(臣/)䓁照例陪宴奏入報
聞
　　乾隆四十九年十二月初一日薩載奏言竊照乾
　　隆四十九年春恭逢
聖駕六巡江浙
恩膏叠沛億兆歡騰江南省一切預備事宜先經(臣/)與
　　各撫(臣/)查照上五届章程分别増減設立總局耑
　　司其事凛遵
聖諭槩從儉樸不敢稍事増華
清蹕所經舉凡水陸營盤橋梁道路與夫
　行宫名勝夫馬船隻䓁項所需經費悉動
恩賞各款銀兩辦理於地方官民毫無擾累如工程一
　　項上届自乾隆三十年至四十五年相隔十五年
　　之乆修費不無稍多此次自四十五年至四十九
　　年僅隔五載各工只湏量加修飾見新并将桂家
　　荘
　行宫遵
㫖移建楊家荘地方又徐家渡駐
蹕水營移於新荘泇口駐
蹕水營移於對岸並於銅山境内添設尖營一處餘俱
　　照舊(臣/)與撫(臣/)並縂局司道上年先行周厯各屬
　　查勘指示派委熟諳人貟詳細確估由縂局覆核
　　具詳臣䓁批定然後發銀興修此外各項亦俱飭
　　令各州縣照依往例預備估計詳定差臨有應行
　　増減之處即責成總局司道核明随時記檔自差竣
　　之後(臣/)與撫(臣/)督飭縂局司道逐一核實照冊報
　　銷其有不在預估及並無詳報案㨿係地方官自
　　辦者一概刪除不准銷筭以杜浮冒差後有應變
　　價者亦經照估折變歸欵不在准銷銀數之内又
　　縴夫一項因原任松大道盛保辦理不善所用夫
　　價銀三萬餘两奏明着落盛保分賠一半(臣/)薩載
　　與撫(臣/)閔鶚元分賠一半不准開銷餘俱核實無
　　浮除例應報部各欵請動支司庫正項銀十二萬
　　五千三百餘两較上届少用銀二萬五千餘两循
　　例由撫(臣/)㑹核
　題咨請銷其移新修舊各項工程並磚石橋梁道路
　　旱夫船隻車騾䓁項計共用銀四十三萬四千九
　　百八十八两七錢五分四厘即於厯次
恩賞各欵銀内動用較之上届計少用銀七萬七千餘
　　两現在分欵造冊咨送軍機處核銷又開挑便民
　　港並𤓰洲城河金壇漕河用銀一十六萬一千八
　　百五十九两三錢七分八厘現在另摺核銷具奏
　　此外共存
恩賞及各項存公銀十一萬八千五十二两九錢一分
　　九厘應請留為下届差務之用冄乾隆三十年差
　　案
恩賞用存銀六千四百四十三两零及河庫撥觧水利
　　平餘銀一萬三千八百二十七两零二共銀二萬
　　二百七十两零經前督(臣/)髙晋奏明發典生息以
　　為嵗修差案工程並看管人役飯食之費現仍存
　　典生息照案辦理合併聲明所有乾隆四十九年
　　差務事竣分别報銷縁由(臣/)謹㑹同江蘇巡撫(臣/)
　　具奏奏入報
聞
　
　
　
　
　
　
　
　
　
　
　
　
　
欽定南巡盛典卷一百
