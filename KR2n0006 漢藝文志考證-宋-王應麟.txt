#+TITLE: 漢藝文志考證-宋-王應麟
#+DATE: 2016-06-11 12:22:40
#+SOURCE: github.com/kanripo/KR2n0006 master 64269211                
欽定四庫全書　　　　　史部十四
　漢藝文志考證　　　　　目錄類一(經籍之屬/)
　　提要
　　　　(臣/)等謹案漢藝文志考證十卷宋王應麟撰
　　　　應麟有周易鄭康成註已著録漢書藝文志
　　　　因劉歆七略而修凡句下之注不題姓氏者
　　　　皆班固原文共標某某曰者則顔師古所集
　　　　諸家之説然師古注班固全書藝文特其八
　　　　志之一故僅略疏姓名時代所考證者如漢
　　　　著記即起居注家語非今家語鄭鄧析非子
　　　　産所殺莊怱乃嚴助之駁文逢門即逢䝉之
　　　　類不過三五條而止應麟始捃摭舊文各為
　　　　補註不載漢志全文惟以有所辨論者摘録
　　　　為綱略如經典釋文之例其傳記有此書名
　　　　而漢志不載者亦以類附入易類增連山歸
　　　　藏子夏易𫝊詩類增元王𫝊禮類增大戴禮
　　　　小戴禮王制漢儀樂類增樂記樂元語春秋
　　　　類增𠖇氏春秋道家増老子指歸秦王好論
　　　　法家增漢律漢令縱横家增鬼谷子天文增
　　　　夏氏日月𫝊甘氏嵗星經石氏星經巫咸五
　　　　星占周髀星𫝊厯譜增九章算術五紀論五
　　　　行增翼氏風角經方增左師凡二十六部各
　　　　疏其所注于下而以不著録字别之其間如
　　　　子夏易𫝊鬼谷子皆依託顯然而一槩泛載
　　　　不能割愛又庾信哀江南賦稱栩陽亭有離
　　　　别之賦實由誤記藝文志與所用桂華馮馮
　　　　誤讀郊祀志者相等應麟乃因而附㑹以栩
　　　　陽為漢代亭名亦未免間失之嗜奇然論其
　　　　該洽究非他家之所及也乾隆四十六年十
　　　　二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　漢藝文志考證卷一
　　　　　　　　　　　　宋　王應麟　撰
　藝文
秦燔滅文章
　大事記始皇三十四年焚書非博士官所職天下敢
　有藏詩書百家語者悉詣守尉雜燒之東萊吕氏曰
　所燒者天下之書博士官所職固自若也蕭何獨收
　圖籍而遺此惜哉(韓非五蠧篇云名主之國無書簡/之文以法爲教無先王之語以吏)
　(爲事即李/斯之説也)
漢興大收篇籍
　惠帝紀四年三月除挾書律(爾雅挾/藏也)劉歆移書太常
　博士曰漢興獨有一叔孫通略定禮儀天下唯有易
　卜未有他書至孝惠之世乃除挾書之律至孝文始
　使掌故朝錯從伏生受尚書詩始萌牙至孝武然後
　鄒魯梁趙頗有詩禮春秋先師皆起於建元之間泰
　誓後得博士集而讀之　趙岐孟子題辭孝文欲廣逰
　學之路論語孝經孟子爾雅皆置博士
朕甚閔焉
　孝武紀元朔五年夏六月詔曰今禮壞樂崩朕甚閔
　焉(劉歆書又云/書缺簡脱)
於是建藏書之策注劉歆七畧曰外則有太常太史博
士之藏内則有延閣廣内祕室之府
　通典漢氏圖籍所在有石渠延閣廣内貯之於外府
　又御史中丞居殿中掌蘭臺祕書及麒麟天禄二閣
　藏之於内禁(百官表御史中丞在殿/中蘭臺掌圖籍祕書)　劉向受詔校
　書每一書竟表上輙言臣向以長水校尉臣參書太
　常博士書中外書合若干本以相比校然後殺青(向/傳)
　(云領校中/五經祕書)
　霍山坐寫祕書藉蘇昌爲太常坐藉霍山書泄祕書
　免　班斿賜以祕書之副時書不布自東平思王以
　叔父求太史公諸子書大將軍白不許(張安世傳上/行幸河東嘗)
　(亡書三篋詔問莫能知唯安世識之屬/通典中丞有石室以藏袐書圖䜟之)　司馬遷為
　太史令紬史記石室金鐀之書　西都賦天禄石渠
　典籍之府　七畧曰孝武敕丞相公孫𢎞廣開獻書
　之路百年之間書積如丘山　河平三年謁者陳農
　使使求遺書於天下
劉向條其篇目　歆奏七畧
　隋志劉向七畧别録二十卷劉歆七畧七卷剖析條
　疏各有其部(歆嗣父業乃徙温室中書於天禄閣/上者為七畧大凡三萬三千九十卷)
　風俗通云劉向典校書籍皆先書竹為易刋定可繕
　寫者以上素　成帝紀河平二年光禄大夫劉向校
　中祕書(言中以/别外)
　　易
易經十二篇(注上下經/及十翼)
　今易乾卦至用九即古易之本文鄭康成始以彖象
　連經文王輔嗣又以文言附乾坤二卦至於文辭連
　屬不可附卦爻則仍其舊篇自康成輔嗣合彖象文
　言於經學者遂不見古本秦漢之際易亡說卦宣帝
　時河内女子發老屋得之後漢荀爽集解又得八卦
　逸象三十有一東萊吕氏因晁氏書參考傳記復定
　爲十二篇朱文公曰其卦本伏羲所畫有交易變易
　之義故謂之易其辭則文王周公所繫故繫之周簡
　袠重大故分爲上下兩篇經則伏羲之畫文王周公
　之辭也并孔子所作之傳十篇凡十二篇中間頗爲
　諸儒所亂近世晁氏始正其失未能盡合古文吕氏
　又更定著爲經二卷傳十卷乃復孔氏之舊又曰易
　更三聖制作不同包羲氏之象文王之辭皆依卜筮
　以爲教而其法則異孔子之賛一以義理爲教而不
　專於卜筮豈其故相反哉俗之淳漓既異故爲教爲
　法不得不異而道未嘗不同也　孔頴逹云十翼謂
　上彖下彖上象下象上繫下繫文言説卦序卦雜卦
易傳周氏二篇(字王/孫)服氏二篇(光/)楊氏二篇(何/)王氏二
篇(同/)
　儒林傳田何授王同周王孫丁寛服生皆著易傳數
　篇同授楊何(言易者本/之田何)太史公受易於楊何晁氏曰
　商瞿受易孔子五傳而至田何漢之易家盖自田何
　始何而上未嘗有書管輅謂易安可注者其得先儒
　之心歟易家著書自王同始學官自楊何始(所謂易/楊者是)
　(也/)
丁氏八篇(寛/)
　丁寛事田何學成復從周王孫受古義號周氏傳寛
　作易說三萬言訓故舉大誼而已今小章句是也髙
　相專說隂陽災異自言出於丁將軍艾軒林氏曰先
　秦之爲易者未有及理義也自田何而後章句傳說
　多矣見於今者獨有費氏之書費氏舊亡章句而學
　者宗王弼之說至於京氏之隂陽占筮其書雖存視
　之爲術數之流矣易有聖人之道四焉理義之學以
　其辭耳王弼而下其說紛紛不若象數之粗有所明也
韓氏二篇(嬰/)
　韓嬰亦以易授人推易意而爲之傳燕趙間好詩故
　其易㣲唯韓氏自傳之涿郡韓生其後也曰所受易
　即先太傅所傳也嘗受韓詩不如韓氏易深葢寛饒
　從受焉寛饒封事引韓氏易傳言五帝官天下三王
　家天下
古五子十八篇
　劉向别録所校讎中古五子書除復重定著十八篇
　分六十四卦著之日辰自甲子至壬子凡五子律歴
　志日有六甲辰有五子注云六甲之中唯甲寅無子
淮南道訓二篇
　七畧曰九師道訓者淮南王安所造張平子思𤣥賦
　文君爲我端蓍兮利飛遁以保名注云遯上九曰飛
　遯無不利淮南九師道訓曰遁而能飛吉孰大焉曹
　子建七啓飛遯離俗注亦引之(葢以肥/爲飛)劉向别録所
　校讎中易傳淮南九師道訓除復重定著十二篇淮
　南王聘善爲易者九人從之採獲故中書著曰淮南
　九師書文中子謂九師興而易道㣲(隋志已/亡其書)
孟氏京房十一篇災異孟氏京房六十六篇京氏叚嘉
十二篇
　唐大衍厯卦議曰十二月卦出於孟氏章句其説易
　本於氣而後以人事明之京氏又以卦爻配朞之日
　坎離震兑其用事自分至之首皆得八十分日之七
　十三頥晉井大畜皆五日十四分餘皆六日七分止
　於占災眚與吉凶善敗之事至於觀隂陽之變則錯
　亂而不明京房傳注孟康曰分卦直日之法一爻主
　一日六十四卦為三百六十日餘四卦震離兑坎為
　方伯監司之宫消息卦為辟辟君也息卦曰太隂消
　卦曰太陽其餘卦曰少隂少陽謂臣下也五行志引
　京房易傳尊卦用事(注孟康曰尊/卦乾坤也)賢者居明夷之世
　知時而傷或衆在位震遂泥厥咎國多麋復崩來無
　咎自上下者為崩潜龍勿用衆逆同志至徳迺潜厥
　異風行不觧物不長幹父之蠱亡子考亡咎子三年
　不改父道思慕不皇亦重見先人之非不則為
　私婦貞厲君子㐫言君弱而婦疆為隂所乗則
　月並出谷永以京房易占對日食李固對策引
　京房易郎顗按房飛侯參察衆政正月三日至
　乎九日三公卦(集韻觀我瑞頥膚釋文坎卦京/作欿  剥牀以  京作簠謂祭)
　(器/)龜山楊氏曰以爻當期其原出於繫辭而以
　星日氣候分布諸爻易未有也其流詳於緯書
　世傳稽覽圖是也艾軒林氏曰如復所謂七日
　臨所謂八月蠱所謂先甲後甲巽所謂先庚後
　庚又如十年三嵗月㡬望已日乃孚是皆隂陽
　氣數當然之變孟氏而下有焦贛氏以一卦
　變為六十四積而至於四千九十六凡一卦
　所主六日震離坎兑寄直於分至之日如曰冬
　至則坎用事次未濟次蹇次頥次中孚次復當
　期之數循環為變後魏正光厯推四正卦術
　四正為方伯中孚為三公復為天子屯為
　諸侯謙爲大夫睽爲九卿升還從三公周而復始九
　三應上九清淨㣲温陽風九三應上六絳赤決温隂
　雨六三應上六白濁㣲寒隂雨六三應上九麴塵决
　寒陽風諸卦上有陽爻者陽風上有隂爻者隂雨(京/房)
　(分六十卦更直日用/事以風雨寒温爲候)釋文序録孟喜章句十卷(無上/經七)
　(錄云又下經無旅至節無上繫之一行易纂引孟喜/序卦曰隂陽養萬物必訟而成  君臣養萬民亦訟)
　(而成之殘隋/志八卷  缺)京房章句十二卷(七録云/十卷)晁氏曰漢志
　易京氏凡三種八十九篇隋志有京章句十卷又有
　占候十種七十三卷唐藝文志有京章句十卷而占
　候存者五種二十三卷今其章句亡矣乃畧見於僧
　一行及李鼎祚之書而其傳者曰易傳三卷積筭雜
　占條例法一卷或共題易傳四卷而名皆與古不同
　今所謂京氏易傳者或題曰京氏積筭易傳疑隋唐
　志之錯卦是也錯卦在隋七卷唐八卷所謂積筭雜
　占條例法者疑隋逆刺占災異十二卷是也至唐逆
　刺三卷而亡其九卷元祐八年髙麗進書有京氏周
　易占十卷疑隋志周易占十二卷是也(正義大衍之/數五十京房)
　(云五十者謂十日十二辰二十八宿也凡五/十其一不用者天之生氣將欲以虚來實)
章句施孟梁丘氏各二篇
　儒林傳初易唯有楊孝宣世立施孟梁丘元帝立京
　氏隋志梁丘施髙亡於西晉孟京有書無師陸澄曰
　易自商瞿之後雖有異家之學同以象數爲宗許氏
　說文稱易孟氏其文多異虞翻傳其家五世孟氏之
　學(丁寛授田王孫王孫授施讐孟喜梁丘賀繇是/易有施孟梁丘之學  釋文云晉卦孟作齊)
文王重易六爻
　重卦之人有四說王輔嗣等以爲伏羲鄭康成之徒
　以爲神農淳于俊曰包羲因燧皇之圖而制八卦神
　農演之爲六十四孫盛以爲夏禹史遷等以爲文王
　淮南子伏戲爲之六十四變周室増以六爻張行成
　曰伏羲先天示易之體故孔子謂之作八卦文王後
　天明易之用故子雲謂之重六爻楊繪曰筮非八卦
　之可爲必六十四之然後爲筮舜禹之際曰龜筮協
　從則何文王重卦之有乎八卦成列象在其中矣因
　而重之爻在其中矣按是而言重卦之始其在上古
　乎京房引夫子曰神農重乎八純
易爲筮卜之事傳者不絶
　吕氏曰古者教人之通法詩書禮樂而已至於易則
　未嘗躐等與人是以孔子孟子之問答初未嘗及易
　也若如魏晉祖尚浮虚談老易者徧天下則秦焚之
　乆矣朱文公曰易經本爲卜筮而作皆因吉凶以示
　訓戒故其言雖約而所包甚廣夫子作傳亦畧舉其
　一端以見凡例而已薛氏曰六經之道易爲之宗他
　經亡而易傳不殊其書之存也
民間有費髙二家之說
　費直本皆古字號古文易以授王璜未得立陳元鄭
　衆皆傳費氏學建武中韓歆上疏欲爲費氏立博士
　范升奏非急務馬融爲傳授鄭康成康成作易注荀
　爽又作傳自是費氏大興(釋文序録費直/章句四卷殘缺)髙相專說
　隂陽災異未立學官後漢費興髙遂㣲(費直說十二/次度數見晉)
　(天文志王弼/所傳本費氏)晁氏曰先儒謂費直專以彖象文言參
　解易爻以彖象文言雜入卦中者自費氏始其初費
　氏不列學官唯行民間至漢末陳元方鄭康成之徒
　皆學費氏古十二篇之易遂亡孔頴逹又謂輔嗣之
　意象本釋經宜相附近分爻之象辭各附當爻則費
　氏初變亂古制時猶若今乾卦彖象繫卦之末歟古
　經始變於費氏而卒大亂於王弼昔韓宣子適魯見
　易象是古人以卦爻統名之曰象也故曰易者象也
　其意深矣豈若後之人卦必以象明象必以辭顯紛
　紛多岐哉
劉向以中古文易經校施孟梁丘經
　釋文引古文如彚作􁀑翩作偏介作砎枕作沈蹢躅
　作􁀚􁀛繻作𥜗劉向引易曰飛龍在天大人聚也(與/今)
　(易/異)又引易大傳曰誣神者殃及三世說苑引易曰建
　其本而萬物理失之毫釐差以千里司馬遷引易曰
　差以毫釐謬以千里東方朔引正其本萬事理失之
　毫釐差以千里經解引君子慎始差若毫釐繆以千
　里今易無此語沙隨程氏曰此緯書通卦驗之文說
　苑引勞而不怨有功而不徳厚之至也有一道大足
　以守天下中足以守國家小足以守其身謙之謂也
　夫天道毁滿而益謙不損而益之故損自損而終故
　益又云天地動而萬物變化坊記引不耕穫不菑畬
　凶　晁氏曰文字之傳始有齊楚之異音卒有科斗
　籀篆𨽻書之四變因而訛謬者多矣劉向嘗以中古
　文易經校施孟梁丘經至蜀李譔又嘗著古文易則
　今之所傳者皆非古文也
唯費氏經與古文同
　吕氏曰漢興言易者六家獨費氏傳古文易而不立
　於學官費氏易在漢諸家中最近古最見排擯千載
　之後巋然獨存豈非天哉晁氏公武曰歐陽永叔謂
　孔子古經已亡費氏經與古文同則古經何嘗亡哉
　　易文之異者漢書引嗛嗛䘮其齊斧日中見昩其
　欲浟浟不如西鄰之瀹祭說文引夕惕若夤伉龍有
　悔乘馬驙如再三黷禔既平百榖草木䕻於地以徃
　遴包㐬用馮河僮牛之告泣涕􁰿如其牛觢天且□
　君子豹變其文斐也噬乾□明出地上㬜顨(巽/)􁁉(艮/)
　榰恒凶折馬壯吉□升大吉履虎尾虩虩寷其屋日
　􁁖之離需有衣䋈𣙗􁀝孰飪夫乾寉然天地壹㚃□
　牛乘馬參天兩地重門撃柝燥萬物者莫暵于離雜
　而不􁂢爲馰顙又引地可觀者莫可觀於木井法也
　今易所無(說文序曰其稱易/孟氏皆古文也)周禮注引其刑剭𥜗有
　衣絮參天兩地而竒數巽爲宣髮緇衣引恒其徳偵
　深衣引直其政方其義也史記引乾稱蜚龍鴻漸于
　般狐渉水濡其尾後漢劉脩碑動乎儉中鬼神富謙
　魏文帝紀注太史許芝引初六履霜隂始凝也内則
　注引明夷睇于左股郎顗引困而不失其所(旡亨/字)
　史記索𨼆劉向别録云易家有救氏注
連山　歸藏(不著/録)
　桓譚新論曰連山八萬言歸藏四千三百言漢世盖
　有二易矣水經注引連山易曰有崇伯鯀伏于羽山
　之野帝王世紀引連山易曰禹娶塗山之子名曰攸
　女生余(唐志有十卷盖劉炫偽作/梁元帝三十卷在五行家)禮運坤乾注其書
　存者有歸藏(晉中經有之隋唐志皆十三卷/今唯存初經齊毋本蓍三篇)初經云
　初乾初奭(坤/)初艮初兊初犖(坎/)初離初釐(震/)初巽卦
　皆六畫(漢上朱氏謂伏羲初畫/八卦因而重之者也)齊毋經云瞿有瞿有
　䱄宵梁爲酒尊於兩壺兩羭飲之三日然後鯀士有
　澤我取其魚(見爾/雅疏)傳注所引若君子戒車小人戒徒
　有鳬鴛鴦有鴈鷫鷞有白雲自蒼梧入大梁上有髙
　臺下有雝池若以賈市其富如河漢昔女媧筮張雲
　幕枚占之曰吉昭昭九州日月代極平均土地和合
　四國黄神將戰筮於巫咸帝堯降二女以舜　殷王
　其國常母谷羿彃十日明夷曰昔夏后啓筮乘龍飛
　以登于天睪陶占之曰吉昔者河伯筮與洛戰而枚
　卜昆吾占之不吉昔夏后啓筮享神於大陵而上鈞
　臺枚占臯陶曰不吉昔夏后啓筮享神於晉之墟作
　爲璿臺於水之陽昔者桀筮伐唐而枚占於熒惑曰
　不吉不利出征唯利安處彼爲貍我爲鼠勿用作事
　恐傷其父昔穆王子筮卦於禺强昔常娥以西王母
　不死之藥服之遂奔月爲月精孔頴達謂偽妄之書
　非殷易也按周官大卜掌三易之灋一曰連山二曰
　歸藏三曰周易其經卦皆八其别皆六十有四連山
　首艮象山之出雲連連不絶歸藏首坤萬物莫不歸
　藏於其中周易首乾杜子春云連山伏戲歸藏黄帝
　山海經云伏羲氏得河圖夏后氏因之曰連山黄帝
　氏得河圖殷人因之曰歸藏列山氏得河圖周人因
　之曰周易姚信謂連山氏得河圖夏人因之曰連山
　歸藏氏得河圖殷人因之曰歸藏伏羲氏得河圖周
　人因之曰周易(皇甫謐謂夏人因炎帝曰/連山殷人因黄帝曰歸藏)世譜神農
　一曰連山氏列山氏黄帝一曰歸藏氏張行成謂連
　山天易也歸藏地易也有法數而未有書周易人易
　也始有書矣先儒謂夏殷易以七八不變者占(左氏/傳穆)
　(姜筮艮之八晉語公子重耳筮得貞/屯悔豫皆八董因筮之得泰之八)周易以九六變
　者占而沙隨程氏曰古之筮者兼用三易之法衛元
　之筮遇屯曰利建侯是周易或以不變者占也季友
　之筮遇大有之乾曰同復于父敬如君所此固二易
　辭也既之乾則用變矣是連山歸藏或以變者占也
　(夾漈鄭氏以爲連山用三十六䇿歸/藏用四十五䇿周易用四十九䇿)予華子曰出於
　一立於兩成於三連山以之而呈形歸藏以之而御
　氣大易以之而立數　春秋演孔圖云孔子脩春秋
　九月而成卜之得陽豫之卦宋均注謂夏殷之卦名
　葢意之也　元豐中三墳書始出于唐州比陽民家
　曰山氣形天皇伏戲氏本山墳而作易曰連山人皇
　神農氏本氣墳而作易曰歸藏地皇黄帝氏本形墳
　而作易曰坤乾雖不畫卦而連山大象八曰君臣民
　物陰陽兵象而統以山歸藏大象八曰歸藏生動長
　育止殺而統以氣坤乾大象八曰天地日月山川雲
　氣而統以形皆八而八爲六十四龜山楊氏曰是書
　太古河圖代姓紀曰博厚而濁謂之太易太易之數
　三是以形數名易知其非古書也揚雄太𤣥日始於
　寅義取連山衛元嵩元包卦首於坤義取歸藏司馬
　公潜虚亦取歸藏云(晉郭璞摹洞/林乎連山)
子夏易傳(不著/録)
　隋志周易二卷子夏傳殘缺梁六卷釋文序録子夏
　易傳三卷卜商七畧云漢興韓嬰傳中經簿録云丁
　寛作張璠云或馯臂子弓所作薛虞記唐志二志今
　本十卷案陸徳明音義云地得水而柔水得地而流
　故曰比今本作地藏水而澤水得地而安但小異爾
　束帛戔戔作殘殘又云五匹爲束三𤣥二纁象陰陽
　今本無此文葢後人附益者多景迂晁氏曰唐張弧
　偽作孫氏曰漢杜子夏之學唐司馬氏曰七畧有子
　夏傳(十録六卷或云韓嬰或/云丁寛中經簿四卷)
　　書
尚書古文經四十六卷(爲五十七篇注鄭𤣥叙賛云/後又亡其一篇故五十七)
　孔安國作傳值巫蠱不行遂有張霸之徒僞作舜典
　汨作九共九篇大禹謨益稷五子之歌𦙍征湯誥咸
　有一徳典寶伊訓肆命原命武成旅獒冏命二十四
　篇除九共九篇共卷爲十六卷葢亦畧見百篇之序
　故以伏生二十八篇者復出舜典益稷盤庚二篇康
　王之誥及泰誓共爲三十四篇而僞作此二十四篇
　十六卷附以求合於孔氏之五十八篇四十六卷之
　數
　　張霸僞造尚書百兩篇而爲緯者附之云孔子求
　　書得黄帝𤣥孫帝魁之書迄於秦穆公凡三千二
　　百四十篇斷逺取近定可以爲世法者百二十篇
　　以百二篇爲中候　愚按尚書大傳虞傳有九共
　　引書曰予辯下土使民平平使民無傲殷傳有帝
　　引書曰施章乃服明上下此伏生所傳必有所據
　　其張霸僞書若鄭康成引𦙍征曰厥篚𤣥黄昭我
　　周王注咸有一徳云伊陟臣扈曰又注典寶引伊
　　訓云載孚在亳又曰征是三朡注旅獒云獒讀曰
　　豪謂是酋豪之長三統厯譜引伊訓篇曰惟太甲
　　元年十有一月乙丑朔伊尹祀于先王誕資有牧
　　方明武成篇曰粤若來三月既死霸粤五日咸劉
　　商王紂惟四月既旁生霸粤六日庚戌武王燎于
　　周廟翌日辛亥祀于天位粤五日乙卯乃以庶國
　　祀馘于周廟古文月采篇曰三日曰朏畢命豐刑
　　曰惟十有二年六月庚午朏王命作䇿豐刑王莽
　　傳引逸嘉禾篇曰周公奉鬯立于阼階延登賛曰
　　假王莅政勤和天下康成云武成逸書建武之際
　　亡謂彼僞武成也又逸篇有册命霍侯之事又似
　　異於豐刑皆妄作也康成所謂亡一篇者即武成
　　(杜林於西州得􁇀/書古文尚書一卷)
　劉向别録云五十八篇藝文志云古文又多十六篇
　篇即卷也即是僞書二十四篇不見孔傳劉向班固
　劉歆賈逵馬融鄭𤣥之徒皆不見眞古文而誤以此
　爲古文之書(庸生賈馬等惟傳孔學經文三十三篇/鄭與三家同以爲古文鄭承其後所注)
　(皆同賈馬之學題曰古文尚書篇與夏侯等同而經/字多異  鄭序以爲虞夏書二十篇商書四十篇周)
　(書四十篇賛云三科之條五家之教是虞夏同科也/百篇次第孔鄭不同孔依壁内篇次及序爲文鄭依)
　(賈氏所奏别録爲次鄭注禮記遇引今尚書所有之/文皆曰逸書桓譚新論云古文尚書舊有四十五卷)
　服䖍杜預亦不之見(注左傳亂其紀綱云夏桀時杜/又注左傳成允成功念茲在兹)
　(寜失不經辰不集于房官占唯能蔽志惟彼陶唐怨/不在明皇天無親民之所欲大國畏其力官師相規)
　(趙岐注孟子天降下民作之君作之師綏厥士女湯/一征自葛始丕顯丕承韋昭注國語衆非元后何戴)
　(闗石龢均皆以爲逸書孟子引太誓曰我武/惟揚趙岐謂古尚書百二十篇之時太誓也)王肅注
　書始似竊見孔傳(注亂其紀綱/爲夏太康時)晉鄭冲以古文授蘇
　愉愉授梁柳柳之内兄皇甫謐從柳得之柳又以授
　臧曹曹授梅頥頥於前晉奏上其書時已亡舜典一
　篇(范甯爲解/時已不得)乃取王肅注堯典慎徽五典以下分爲
　舜典續之齊姚方興得於大航以獻(曰若稽古帝舜/曰重華協于帝)
　(十二字是方興上孔氏傳本無或此下更/有濬哲文明至乃命以位凡二十八字異)隋開皇二
　年始得其篇然後書大備(自武帝至隋開皇凡六百/七十餘年然後五十八篇)
　(傳學/者)唐開元十四年改洪範無偏無頗爲無偏無陂
　天寶三載詔衛包改古文從今文(釋文序録云今以/孔氏爲正其舜典)
　(一篇仍用/王肅本)薛氏曰唐明皇更以正𨽻改定而俗儒承
　詔文多踳駮(文選注引七畧曰尚書有青絲編目録/後周郭忠恕定古文尚書并釋文本朝)
　(開寶五年别定今文/音義與古文並行)
經二十九卷
　伏生口傳二十八篇後得泰誓一篇
　　劉歆曰泰誓後得博士集而讀之董仲舒引白魚
　　入于王舟有火復于王屋流爲烏郊祀志引正稽
　　古立功立事可以永年丕天之大律毛詩箋引天
　　將有立父母民之有政有居詩正義引師乃鼓譟
　　前歌後舞格于上天下地咸曰孜孜無怠又曰司
　　馬在前周禮疏引周公曰都懋哉子聞古先哲王
　　之格言大子發拜手稽首說苑引附下而罔上者
　　死附上而罔下者刑與聞國政而無益於民者退
　　在上位而不能進賢者逐伏生無此篇而書傳有
　　八百諸侯俱至孟津白魚入舟之事與泰誓同不
　　知伏生先爲此語抑泰誓出後後人加此語未可
　　知也房宏等說宣帝本始元年河内女子有壞老
　　人屋得古文泰誓三篇别録云武帝末得於壁内
　　獻之與博士使讀說之數月皆起傳以教人不得
　　云宣帝時始出也鄭康成書論云民間得泰誓(墨/子)
　　(引太誓曰小人見姦巧/乃聞不言也發罪鈞)
　二十九篇是計卷若計篇則三十四去泰誓猶有三
　十一伏生所傳謂之今文則歐陽夏侯三家所傳及
　蔡邕石經是也泰誓非伏生所傳而史記儒林傳云
　秦時焚書伏生壁藏之漢定伏生求其書亡數十篇
　獨得二十九篇葢太史公當武帝時泰誓已出而入
　伏生書内故總言之孔臧與安國書云曩雖爲今學
　亦多所不信唯聞尚書二十八篇取象二十八宿謂
　爲至然也河圖古文乃自百篇邪此劉歆所謂以尚
　書爲備
傳四十一篇
　伏生作尚書傳四十一篇授張生張生授歐陽生隋
　志云濟南伏生之傳唯劉向父子所著五行傳是其
　本法而又多乖戾釋文序録尚書大傳三卷伏生作
　鄭康成注其序曰伏生至孝文時年且百歲歐陽生
　張生從學焉伏生終後數子各論所聞以己意彌縫
　其間而别作章句又特撰其大義因經屬指名之曰
　傳劉子政校中書奏此目録凡四十一篇康成詮次
　爲八十三篇今本四卷首尾不倫劉向傳賛云鴻範
　論發明大傳著天人之應唐志又有暢訓一卷大傳
　篇有九共帝告以西伯戡黎爲􁀙耆冏命爲㷡命費
　誓爲肹誓吕刑爲甫刑序又有嘉禾揜誥今本闕又
　引盤庚若徳明哉湯任父言卑應言酒誥王曰封唯
　曰若圭璧皆古文所無漢儒五行傳其原自大傳其
　流爲災異之說吳氏曰馬融鄭康成之學悉本伏生
　石林葉氏曰大傳以天地人四時爲七政謂金縢作
　於周公没後何可盡據(史記以平在朔易爲便在伏/物索𨼆云據大傳周禮疏云)
　(白虎通引尚書大傳云拊革装/之以穅今書傳無者在亡逸中)
歐陽章句　大小夏侯章句
　初書唯有歐陽孝宣世立大小夏侯七録云三家至
　西晉並亡其說間見於義疏葉氏曰自漢訖西晉言
　書惟祖歐陽氏鄭康成云歐陽氏失其本義郊祀志
　引歐陽大小夏侯三家說六宗皆曰上不及天下不
　及墜旁不及四方在六者之間助陰陽變化實一而
　名六後漢輿服志永平二年乘輿服從歐陽氏說公
　卿以下從大小夏侯氏說柦榮習歐陽尚書受朱普
　學章句四十萬言浮辭繁長多過其實及榮入授顯
　宗减爲二十三萬言子郁復删省定成十二萬言夏
　侯勝從歐陽氏問建自師事勝及歐陽髙左右采獲
　又從五經諸儒問與尚書相出入者牽引以次章句
　然則大小夏侯皆歐陽之學
劉向五行傳記十一卷
　本傳曰洪範五行傳論(本伏生大傳云維王后元/祀帝令大禹歩于上帝)沈
　約曰伏生創紀大傳五行之體始詳劉向廣演洪範
　休咎之文益備歐陽氏曰箕子陳洪範條其事爲九
　類别其說爲九章考其說不相附屬向爲五行傳乃
　取五事皇極庻證附於五行以爲八事皆屬五行歟
　則至於八政五紀三徳稽疑福極之類又不能附至
　俾洪範之書失其倫理所謂旁引曲取而遷就其說
　也然自漢以來未有非之者又祥眚禍痾之說自其
　數術之學(向治穀梁數其禍福𫝊以洪範/子歆治左氏言五行傳頗不同)隋志洪範
　五行傳論十一卷劉向注郎顗傳引尚書洪範記曰
　月行中道移節應期徳厚受福重華留之
許商五行傳記一篇
　夏侯始昌推五行傳傳族子勝下及許商其傳與劉
　向同儒林傳商善爲筭著五行論(夏侯勝曰天乆陰/而不雨臣下有謀)
　(上者對言/在鴻範傳)
周書七十一篇(周史/記)
　劉知幾史通曰周書與尚書相類即孔氏刋約百篇
　之外凡爲七十一章上自文武下終靈景其有典雅
　髙義亦有淺末常說殆似後之好事者所増益也至
　若職方之言與周官無異時訓之說比月令多同斯
　百王之正書五經之别録隋志雜史有周書十卷今
　本凡七十篇始於度訓終於噐服晉孔晁注隋唐志
　皆云得之晉太康中汲郡魏安釐王冢(晉紀咸寜五/年十月得竹)
　(簡古/書)然劉向班固所録並著周書而司馬遷史記武
　王克殷事與此合鄭康成注周禮儀禮引王㑹許叔
　重說文亦引逸周書馬融注論語引周書月令有更
　火之文豈漢世已入中袐其後稍隠邪今篇目比漢
　但闕其一繫之汲冢失其本矣杜預注左傳轡之柔
　矣謂逸詩見周書而狼瞫所稱周志勇則害上不登
　於明堂其語今見篇中千里百縣縣有四郡又引以
　爲上大夫受縣之注(預注左傳既訖汲/冢書始出見後序)吕氏春秋引
　民善之則畜也不善則讐也楚世家引欲起無先蘇
　秦引緜緜不絶蔓蔓奈何䝉恬傳引必參而伍之蕭
　何引天予不取反受其咎主父偃引安危在出令存
　亡在所用谷永引記功忘過宜爲君王商傳引以左
　道事君者誅楊賜引天子見恠則修徳說苑引前車
　覆後車戒墨子引國無三年之食非其國淮南子引
　掩雉不得更順其風上言者常下言者權戰國䇿引
　魏任章將欲敗之必姑輔之將欲取之必姑與之貨
　殖傳引農不出則乏食工不出則乏事商不出則三
　寶絶說文引朕實不明以俒伯父書正義引月令云
　三日粤朏張衡集引乃命少皥清皆曰周書今文有
　無其語者豈在逸篇乎書多駁辭宜孔子所不取抑
　戰國之士私相綴續託周爲名孔子亦未必見也唐
　大衍厯議曰七十二候原于周公時訓月令雖頗有
　増益然先後之次則同(謚法即此書第/五十四篇也)若周史記之
　名太史公謂孔子西觀周室論史記舊聞义謂周太
　史伯陽讀史記孔子讀史記至楚復陳又曰史記獨
　藏周室而說公羊者以爲孔子制春秋之義使子夏
　等十四人求周史記得百二十國寶書薛氏曰先王
　之制諸侯無史外史掌四方之志而職於太史止齋
　陳氏曰古者諸侯無私史有邦國之志小史掌之而
　藏周室魯人所謂周人御書晉人所謂辛有之二子
　董之於是有董史是也(秦宓曰書非史記周圖仲尼/不采  墨子曰吾見百國春)
　(秋/)
議奏四十二篇(石渠/論)
　論石渠者歐陽地餘林尊周堪張山拊假倉
河出圖雒出書
　成王之末河圖尚在邵子曰圓者河圖之數方者洛
　書之文朱文公曰河圖與易之天一至地十者合而
　載天地五十有五之數易之所自出也洛書與洪範
　之初一至次九者合而具九疇之數洪範之所自出
　也世傳一至九數者爲河圖一至十數者爲洛書正
　是反而置之(朱震張行成皆以九爲河圖十爲洛書/震本劉牧行成本邵子  鶴山魏氏曰)
　(戴九履一之圖其象圓五行生成之圖其象方是九/圓而十方也安知邵子不以九爲圖十爲書乎朱子)
　(雖力攻劉氏而猶曰易範之數相表裏爲可疑又曰/安知圖之不爲書書之不爲圖是朱子尚有疑於此)
　(也/)大戴禮明堂篇有二九四七五三六一八之語鄭
　氏注云(按北史大戴禮乃後魏盧/辯注今本云鄭氏注誤也)法龜文則漢人固
　以九數爲洛書矣蘇氏曰河圖洛書著於易見於論
　語今學者或疑焉山川出圖書有時而然魏晉之間
　張掖出石圖文字粲然時無聖人莫識其意爾
孔子篹焉上斷於堯下訖於秦凡百篇而爲之序言其
作意
　書序古文本自爲一篇在百篇之後劉歆曰孔子修
　易序書朱文公曰書小序非孔子作或頗與經不合
　序云書序序所以爲作者之意未嘗以爲孔子所作
　至劉歆班固始以爲孔子所作五峯胡氏曰康誥葢
　武王命康叔之辭不得不捨書序而從經史林氏曰
　序乃歴代史官相傳以爲書之總目猶詩之有小序
　也吳氏曰先序者孔子之序猶詩之大序也再序者
　當時之序猶詩之小序也
古文尚書者出孔子壁中
　注師古曰家語孔騰藏尚書孝經論語於夫子舊堂
　壁中漢記尹敏傳云孔鮒所藏二說不同决疑曰隋
　志云武帝時魯恭王壞孔子宅得其末孫惠所藏之
　書皆古文也史通亦以爲孔惠所藏則又非師古所
　引二人者矣
酒誥脫簡一
　揚子曰昔之說書者序以百而酒誥之篇俄空焉今
　亡夫伏生大傳酒誥曰王曰封唯曰若圭璧其脫簡
　之文與
文字異者七百有餘
　歐陽夏侯之學不傳今無所考以古文考之(吕大防/得古文)
　(于宋敏求/王欽臣)如嬴内(國/語)放勛中􁅍伯□酓絲(史/記)􁄽乃擭
　(周禮/注)大□卨□南偽揖五瑞楙遷傳納栞木泲河厥
　棐惟甾盟豬夏狄瑶瑻内戞服服田力嗇思曰□畏
　用六極(漢/書)臮咎繇平豑東作剛而㥶五品不愻□畎
　澮距川若丹朱奡㝮三苗鳥獸􁁜(一作/□)髦(一作/□毛)□以
　記之艸木蔪苞􁀂咨譒告惟箘輅枯嵞山雝州坶野
　相時􁄼民若顛木之有㕀枿(一作/􁅠)我興受其䢙西伯
　戡􁆄使百工夐求得之傅巖至于媰婦上不諅于凶
　徳我之不􁁉無有作􁚧曰圛(圛者色澤光明古文作/悌今文作圛賈逵以今)
　(文校之定以爲圛/鄭依賈氏所奏)曰貞曰􁀙夏氏之民叨􁁉有疾不
　悆焯見三有俊心在受徳忞王三宿三祭三㓃粊誓
　□□猗無他技大命不􁅎一人冕執鈗維緢有稽惟
　其􁄽丹雘􁆞􁆞善諞言璪火黺米旁逑孱功教育子
　(說/文)皆與古文合度西曰柳榖於蕃時雍辯秩東作辯
　秩南偽辯秩南譌敬致日永寅餞入日辯秩西成辯
　在朔易日短宅嵎夷稘三百有六旬顧畏于民嵒(說/文)
　(多言/也)舜讓于徳不台朱斨柏譽有能俾䢃惟刑之謐
　哉修五禮五樂黎民祖飢亡敖佚欲有國一日二日
　萬機五刑五庸哉茂哉茂哉禹拜讜言敬授民時還
　瑞于羣后鄙徳忝帝位歌詠言聲依詠歸假于祖禰
　用特貿遷有無化居鮮食根食天功人共代之予欲
　聞六律五聲八音七始詠(一作采政忽/一作來始滑)辯章百姓(又/作)
　(便/)知人則悊五流有度夤淺納日毋曠庻官放勛乃
　□欽明文思晏晏旁施象刑維朙堋滛于家沇州海
　瀕廣潟滎播既都民降丘宅土均于江海二百里任
　邦毋若丹朱敖天用劋(一作/摷)絶其命予則奴戮女作
　女鳩女房毋若火始庸庸若矢之有志今汝懖懖若
　藥不眄眩說築𫝊險之野有蜚雉登鼎耳而雊自清
　人自獻于先王惟先假王正厥事天既付命正厥徳
　庻艸繁橆叶疑彝倫攸殬毋侮矜寡而畏髙明不黨
　不偏王道平平不偏不黨王道蕩蕩旪用五紀饗用
　五福羞用五事艾用三徳艾時陽若悊時奥若舒恒
　奥若霧恒風若鮌垔洪水三人議則從二人之言曰
　雨曰濟曰圛曰蟊曰尅西旅獻豪是有負子之責於
　天我舊云孩子民儀有十夫惟乃丕顯考文王克明
　俊徳克明明徳祗祗畏畏顯民戴璧秉圭羣飲女無
　失不敢僣上帝命爾不克逺省在夏后之詷維丙午
　蠢皇天既附中國民知我國有呰辨來來示予卜休
　恒吉乃女其悉自學功髙宗梁闇三年不言(一作/涼陰)毋
　逸以萬民惟正之共毋滛于酒毋逸于游田不禦克
　奔乃惟孺子攽越惟有胥賦小大多政則克度之克
　猶繹之创申勸寧王之徳武王惟􁀙勿以譣人文王
　作孝作敬公毋困我哉生霸恫矜乃身乃用其婦人
　之言尚狟狟作餽禾常敀常任哲民惟刑(一作/悊)我嗣
　事子孫大不克共上下遏失前人光在家不知命不
　易天應棐諶乃亡隊命用勱相我邦家天棐諶辭凭
　玉几畢力賞罰兹道能念予一人王乃洮沫水我有
　□于西敢翼殷命作賄息謹之命王耄荒度作詳刑
　以詰四方刑罰時輕時重罰懲非死佞極于病報以
　庻訧天齊乎人假我一日爰制百姓于刑之𠂻其審
　核之告汝詳刑惟貨惟求上刑挾輕下刑挾重其罰
　百率即我御事罔克耆夀廸一人使四方若卜筮陳
　宗赤刀鮮誓(一作/盼)峙乃餱粻黄髪之言則無所愆維
　諓諓善靖言俾君子易怠善徧言(以諞/爲徧)漢世諸儒所
　引異字此其畧也蔡邕所書石經女母翕侮成人度
　爾口安定厥國興降不永(崇降/弗祥)女比猶念以相從各
　翕中勛建大命厥遺任父母弟不迪曰陳其五行毋
　偏毋黨有年于兹雒乃劮乃憲既延(乃逸乃/諺既誕)天命自
　亮以民祗懼肆髙宗之饗國百年懷保小人惠于矜
　寡毋劮于遊田母兄曰今日(無/皇)人乃訓變正刑則兄
　曰敬徳旦以前人之㣲言是罔顯哉厥世鮮光(耿/光)黼
　衣(扆/)此殘碑存於今者也若左傳引聖有謩勲茂不
　茂引五子之歌衍師彼天常四字又引康誥曰父子
　兄弟罪不相及今無此語(惟命不于常注/云康誥今亦無)禮記引兊
　命(敬孫務時敏民立而正/事純而祭祀是爲不敬)尹告(惟尹躬/及湯)君雅(夏日暑/雨小民)
　(惟曰怨咨冬祁寒/小民亦惟曰怨咨)又引太甲曰民非后無能胥以寧
　髙宗云三年其惟不言言乃讙甫刑曰苗民匪用命
　播刑之不廸帝典曰克明峻徳又以割申勸寧王之
　徳爲周田觀文王之徳(注今博士讀爲厥亂勸/寧王之徳古文似近之)引庻
　言同而無則繹二字尹吉曰惟尹躬天見于西邑夏
　(尹吉亦尹誥/也天當爲先)國語引民可近也而不可上也惠于小
　民唯政之恭又引湯誓曰余一人有辠無以萬夫孟
　子引天誅造攻自牧宫有攸不惟臣東征綏厥士女
　無畏寧爾也非敵百姓也惟曰其助上帝寵之四方
　有罪無罪惟我在凡民罔不憝自作孽不可活墨子
　引吕刑羣后之肆在下明明不常三后成功維假於
　民皆文字之異者至於荀子引中蘬之言諸侯自爲
　得師者王得友者霸得疑者存自爲謀而莫已若者
　亡又引康誥𢎞覆乎天惟文王敬忌一人以擇先儒
　以爲繆妄(又引道經曰人心之危道心之㣲書曰從/命而不拂㣲諫而不倦爲上則明爲下則)
　(遜注以爲伊訓今無此語/又引舜曰維予從欲而治)　後漢劉陶推三家尚書
　及古文是正文字七百餘事名曰中文尚書賈逵撰
　歐陽大小夏侯尚書古文同異集爲三卷
書者古之號令
　艾軒林氏曰古者言爲尚書事爲春秋葢以左右二
　史分掌之秦置尚書於禁中以通章奏漢之詔命在
　尚書以尚書主王言故秦漢因是名官先儒以爲上
　古之書則失之(七畧曰尚/書直言也)
逸書(附/見)
　聖作則慎始而敬終終以不困命以伯禽唐誥皆䇿
　命篇名(左/傳)先其筭命(漢/書)維髙宗報上甲㣲(孔叢/子)太社
　唯松東社唯栢南社唯梓西社唯栗北社唯槐厥兆
　天子爵(白虎/通)不及貢以政接于有庫(孟/子)恃徳者昌恃
　力者亡(史/記)呉氏曰自漢而下書之逸者已不復見雖
　間出既所未讀必不能知其爲書如所謂先其筭命
　髙宗報上甲㣲不及貢以政接于有􁃠之類先儒指
　以爲逸書世方知之不然孰知其爲書也
　漢藝文志考證卷一
欽定四庫全書
　漢藝文志考證卷二
　　　　　　　　　　　　宋　王應麟　撰
　　詩
詩經二十八卷魯齊韓三家
　儒林傳言詩於魯則申公培於齊則轅固生於燕則
　韓太傅齊魯以其國所傳皆衆人之說也毛韓以其
　姓所傳乃專門之學也肅宗令賈逵撰齊魯韓詩與
　毛詩異同晁氏曰齊魯韓三家之詩早立博士以闗
　雎葛覃卷耳鵲巢采蘩采蘋騶虞鹿鳴四牡皇皇者
　華之類皆爲康王詩王風爲魯詩鼓鐘爲昭王詩異
　同不可悉舉賈誼以騶虞爲天子之囿以木𤓰爲下
　之報上劉向以衛宣夫人作弼柏舟黎莊公夫人作
　式微陳婦道蔡人之妻作芣苢之類皆三家之說也
　揚雄曰周康之時頌聲作乎下闗雎作乎上習治也
　與毛詩大不類如此則其序必不同也今所畧見者
　韓詩之序曰芣苢傷夫也漢廣恱人也汝墳辭家也
　蝃蝀刺奔女也其詳可勝言哉韓詩序又云黍離伯
　封作也賔之初筵衛武公飲酒悔過也又謂商頌美
　宋襄公歐陽氏曰韓詩遺說徃徃見於他書至經文
　亦不同如逶迤郁夷之類又曰孔子言闗雎哀而不
　傷太史公曰周道缺詩人本之衽席闗雎作而三家
　皆以爲康王政衰之時謂爲周衰之作者近是矣彭
　俊民曰申公得詩之約也轅固得詩之直者也以約
　窮理而以直行已觀其言以察其所行信有異於毛
　公韓嬰之所聞也隋志齊詩魏代已亡魯詩亡於西
　晉韓詩雖存無傳之者唯毛詩鄭箋至今獨立(詳見/詩考)
魯故二十五卷
　儒林傳申公事浮丘伯受詩獨以詩經爲訓故以教
　亡傳疑者則闕弗傳晁氏曰詩有魯故韓故齊后氏
　故孫氏故毛詩故訓傳書有大小夏侯解故前人惟
　故之尚如此(後漢輿服志/注引魯訓)
魯說十八卷
　荀卿子劉向說苑新序列女傳間引詩以證其說與
　毛義絶異葢魯詩出於浮丘伯乃荀卿門人荀卿之
　學魯詩之原也劉向爲楚元王交之孫交亦受詩於
　浮丘伯劉向之學魯詩之流也(魯詩有章氏學後漢/執金吾丞武榮碑云)
　(治魯詩經/韋君章句)
元王詩(不著/録)
　楚元王交與魯穆生白生申公俱受詩於浮丘伯伯
　者孫卿門人也申公始爲詩𫝊號魯詩元王亦次詩
　傳號曰元王詩世或有之劉向列女傳稱詩芣苢柏
　舟大車之類與今序詩者之說尤乖異汝墳謂周南
　大夫妻作行露謂申女作式㣲一篇謂二人之作碩
　人之詩謂莊姜始至操行衰惰傅母作之新序謂衛
　宣公子伋方乘舟時伋傅母恐其死也閔而作詩二
　子乘舟之詩是也壽閔其兄之且見害作憂思之詩
　黍離之詩是也(黍離爲王風之首/向之言殆未可信)封事引飴我釐麰
　說苑引蔽芾甘棠傳曰舎于甘棠之下而聽斷焉尸
　鳩在桑傳曰尸鳩之所以養七子者一心也君子之
　所以理萬物者一儀也向乃元王之孫必本於魯詩
齊后氏故二十卷
　后蒼事夏侯始昌授翼奉蕭望之匡衡奉言五際流
　爲災異之說衡議論最爲近理(伏黯以明齊詩改定/章句作解說九篇子)
　(恭省减浮辭定/爲二十萬言)
齊孫氏故二十七卷
　儒林傳齊詩有翼匡師伏之學孫氏未詳其名
韓内傳四卷
　韓生推詩之意爲内外傳數萬言其語頗與齊魯間
　殊然其歸一也白虎通引韓詩内傳隋志韓詩二十
　二卷薛氏章句文選注多引之(後漢薛漢父子以章/句著名杜撫受業於)
　(漢定/章句)
韓外傳六卷
　隋志十卷太史公自序厥協六經異傳如子夏易傳
　毛公詩及韓嬰外傳伏生尚書大傳之流(歐陽子曰/外傳非嬰)
　(𫝊詩之詳者其遺說時見於他/書與毛之義絶異而人亦不信)
毛詩二十九卷故訓傳三十卷
　六藝論曰河間獻王好學其博士毛公善說詩獻王
　號之曰毛詩(正義云毛爲詁訓與經别/二十九卷不知併何卷)經典序録河
　間人大毛公爲詩故訓傳一云魯人不言其名初學
　記荀卿授魯國毛亨作詁訓傳以授趙國毛萇時人
　謂亨爲大毛公萇爲小毛公詩譜曰魯人大毛公爲
　故訓傳於其家河間獻王得而獻之以小毛公爲博
　士(後漢儒林傳趙人毛萇𫝊詩然則小毛公名萇正/義大毛公爲傳由小毛公而題毛也序録小毛公)
　(一云/名長)肅宗詔選髙才生受毛詩遂行於世鄭衆賈逵
　傳毛詩後馬融作傳鄭𤣥作箋淇水李氏曰毛之說
　簡而深此獻王所以髙其學也鄭氏之釋繁塞而其
　失愈多鄭學長於禮以禮訓詩是按迹而議性情也
　魏氏曰毛傳簡要平實無臆說無改字(正義云故訓/者依故昔典)
　(訓而爲/傳義)曹氏曰許氏說文援據古文毛氏詩其文與
　今多異吕氏曰左氏所引詩多與毛詩合歐陽氏曰
　毛詩序與孟子說詩多合隋志毛萇善詩自謂子夏
　所傳先儒相承謂毛詩序子夏所創毛公及衛敬仲
　又加潤益(後漢儒林傳衛宏作毛詩序鄭氏以爲諸/序本自合爲一編毛公始分以寘諸篇之)
　(首/)
書曰詩言志
　唐氏曰在心爲志詩序一言而盡作詩之本以意逆
　志孟子一言而盡說詩之道
古有采詩之官
　食貨志孟春之月羣居者將散行人振木鐸徇于路
　以采詩獻之太師比其音律以聞於天子葉氏曰列
　子言立我烝民莫匪爾極者堯之時所謂詩也尚書
　大傳言日月光華𢎞余一人者舜之時所謂詩也古
　者天子五載一廵狩則太師陳詩以觀風俗二帝之
　世工以納言時而颺之其施之學校以教士與禮樂
　書相參謂之四術至孔子始删取著以爲經
凡二百五篇
　孔子世家古者詩三千餘篇及至孔子去其重取可
　施於禮義上采契后稷中述殷周之盛至幽厲之缺
　始於袵席故曰闗雎之亂以爲風始鹿鳴爲小雅始
　文王爲大雅始清廟爲頌始三百五篇孔子皆弦歌
　之以求合韶武雅頌之音今按詩三百十一篇亡其
　辭者六篇考之儀禮皆笙詩也曰笙曰樂曰奏而不
　言歌則有聲而無辭明矣漢世毛學不行故云三百
　五篇(王式以三百五篇諌龔遂曰誦/詩三百五篇人事浹王道備)詩有先孔子而
　亡者如新宫貍首之類
以其諷誦不獨在竹帛
　程子曰古之人㓜而聞歌誦之聲長而識刺美之意
　故人之學由詩而興艾軒林氏曰古書皆以言傳唯
　詩以聲𨽻之列國風詩皆隨時而變聞其聲審其邪
　正而知其時俗自訓詁之學起誦詩者泥其辭而不
　復求其聲聲之邪正既不可辯所得於詩者特在言
　句之間爾
魯最爲近之
　林氏曰班固論三家之爲詩寧有取於魯而未始及
　毛氏也(杜欽謂佩玉晏鳴闗雎歎之鄭氏注坊記以/先君之思爲衛夫人定姜之詩皆魯詩也)
毛公之學自謂子夏所傳
　序録徐整云子夏授髙行子髙行子授薛倉子薛倉
　子授帛妙子帛妙子授河間大毛公一云子夏傳曽
　申申傳魏人李克克傳魯人孟仲子孟仲子傳根牟
　子根牟子傳趙人孫卿子孫卿子傳魯人大毛公今
　按詩序髙子曰靈星之尸也(即髙/行子)孟子公孫丑問曰
　髙子曰小弁小人之詩也怨曰固哉髙叟之爲詩也
　維天之命傳孟仲子曰大哉天命之無極而美周之
　禮也詩譜云子思論詩於穆不已仲子曰於穆不似
　(仲子子/思弟子)
　　禮
禮古經五十六卷
　劉歆欲立逸禮移書曰魯㳟王得古文於壞壁逸禮
　有三十九(論衡謂宣帝時河内/女子壞老屋得佚禮)儀禮疏曰髙堂生傳
　十七篇是今文也孔子宅得古儀禮五十六篇其字
　皆篆書是古文也古文十七篇與髙堂生所傳者同
　而字多不同餘三十九篇絶無師說(七録云餘/篇皆亡)祕在
　於館(志云禮古經出於魯淹中及孔氏劉原父曰孔/氏安國所得壁中書也六藝論云孔壁得之)
　今其篇名頗見於他書若學禮(賈誼/傳)天子巡狩禮(内/宰)
　(注/)朝貢禮(聘禮/注)朝事儀(覲禮/注)烝嘗禮(射人/疏)中霤禮(月/令)
　(注疏詩/泉水疏)王居明堂禮(月令禮/器注)古大明堂禮昭穆篇(蔡/邕)
　(論/)本命篇(通/典)聘禮志(荀/子)又有奔䘮投壺遷廟釁廟
　曲禮少儀内則弟子職諸篇見大小戴記及管子(七/録)
　(云古經周宗伯所/掌五禮威儀之事)
經七十篇(劉原父曰/當作十七)
　儒林傳魯髙堂生傳士禮十七篇(史記正義謝承云/秦代有魯人髙堂)
　(伯/人)按今儀禮士禮有冠昏相見䘮夕虞特牲饋食七
　篇他皆天子諸侯卿大夫禮䘮服傳子夏所爲白虎
　通謂之禮服傳鄭康成注以今古二字並之或從今
　或從古或疊二文别釋餘義張淳曰漢初未有儀禮
　之名疑後漢學者見十七篇中有儀有禮遂合而名
　之也歐陽氏曰大射之篇獨曰儀葢射主於容升降
　揖遜不可失(七録云博士侍/其生得十七篇)
記百三十一篇
　隋志云河間獻王得仲尼弟子及後學者所記一百
　三十一篇獻之今逸篇之名可見者有三正記别名
　記親屬記明堂記曽子記禮運記五帝記(白虎/通)王度
　記(禮記注禮記周禮疏白/虎通後漢輿服志注)王霸記(夏官/注)瑞命記(文選/注論)
　(衡/)辨名記(春秋/疏)孔子三朝記(史記漢/書注)月令記大學志
　(蔡邕/論)雜記正義云案别録王度記云似齊宣王時淳
　于髠等所說也
明堂陰陽三十三篇
　隋牛𢎞曰案劉向别録及馬宫蔡邕等所見當時有
　古文明堂禮王居明堂禮明堂圖明堂大圖明堂陰
　陽㤗山通義魏文侯孝經傳等並說古明堂之事其
　書皆亡唐㑹要引禮記明堂隂陽録牛𢎞亦引明堂
　陰陽録今禮記月令於别録中屬明堂陰陽記故謂
　之明堂月令說文引明堂月令
王史氏二十一篇
　隋志河間獻王得記一百三十一篇劉向檢得一百
　三十篇第而叙之又得明堂陰陽記三十三篇孔子
　三朝記七篇王氏史氏記二十一篇樂記二十三篇
　凡五種合二百十四篇
曲臺后蒼九篇
　本傳倉說禮數萬言號曰后氏曲臺記授大小戴服
　䖍曰在曲臺校書著記因以爲名七畧曰宣皇帝時
　行射禮博士后倉爲之辭至今記之曰曲臺記(顔氏/曰曲)
　(臺殿在/未央宫)初禮唯有后孝宣世復立大小戴禮(按大戴/公符篇)
　(載孝昭冠辭葢宣/帝時曲臺記也)
大戴禮　小戴禮(不著/録)
　二戴皆傳儀禮十七篇次第自冠昏士相見已下大
　小戴先後不同唯劉向别録大射以上七篇與小戴
　同其下尊卑吉凶次第倫叙鄭氏用之禮記所以釋
　儀禮之義也陳邵周禮論叙云戴徳删古禮二百四
　篇爲八十五篇謂之大戴禮戴聖删大戴禮爲四十
　九篇是爲小戴禮(按劉向别録/有四十九篇)後漢馬融盧植考諸
　家同異附戴聖篇章去其繁重及所缺畧而行於世
　即今禮記是也(中庸子思作緇衣公孫尼子月/令吕不韋王制漢博士所爲)今大
　戴禮十三卷總四十篇(隋志夏小/正别爲卷)始三十九終八十
　一當爲四十三篇中間缺者四篇重出者一篇(兩篇/七十)
　(三/)其上不見者猶三十八篇不能合八十五篇之數
　豈但當爲八十一耶其缺者或既逸其不見者抑聖
　所取者然哀公問投壺二篇與小戴書無甚異禮察
　篇與經解亦同曽子大孝篇與祭義相似則聖已取
　之篇豈其文無所删者也勸學禮三本見荀卿子取
　舍之說及保傅見賈誼疏間與經子同者尚多有之
　隋志戴聖删大戴之書爲四十六篇馬融足月令一
　篇明堂位一篇樂記一篇合四十九篇(七錄云自後/漢諸儒多爲)
　(小戴訓即/今之禮記)
中庸說二篇
　孔子之孫子思伋作中庸程氏曰中庸之書是孔門
　傳授成於子思傳於孟子白虎通謂之禮中庸記孔
　叢子云子思年十六撰中庸之書四十九篇東萊吕
　氏曰未冠既非著書之時而中庸之書亦不有四十
　九篇也此葢戰國流傳之妄
周官經六篇
　河間獻王得周官有李氏得而上於獻王獨缺冬官
　取考工記補之合成六篇禮記疏云孝文時求得此
　書不見冬官一篇乃使博士作考工記補之謂孝文
　時非也五峯胡氏曰司徒掌邦教司空掌邦土冬官
　未嘗闕也乃劉歆妄以冬官事屬之地官俞庭椿取
　其說爲周禮復古編謂司空之篇雜出於五官之屬
　且因司空之復而六官之譌誤亦遂可以類考程氏
　曰冬官之屬才二十八而五官各有羡數考冢宰六
　屬各六十今天官六十三地官七十八春官七十夏
　官六十九秋官六十六葢斷簡失次名實散亡取羨
　數凡百工之事歸之冬官其數乃周賈氏疏曰劉向
　未校之前或在山巖石室有古文考校後爲今文古
　今不同鄭氏據今文注朱文公以爲廣大精密周家
　之法度在焉(齊文惠太子鎮雍州有發楚王冢獲竹/簡書青絲編簡廣數分長二尺有得十)
　(餘簡以示王僧䖍僧䖍曰是科斗書考工記/然則考工記亦先秦書謂之漢博士作誤矣)馬融云
　成帝命劉歆考理祕書始得列序著于録略知其周
　公致太平之迹永平初杜子春年且九十能通其讀
　鄭衆賈逵徃受業焉鄭康成序云鄭少贛(興/)仲師(衆/)
　衛次仲賈景伯馬季長皆作周禮解詁　說文引任
　削地垗五帝於四郊廟門容大鼏七箇孤乘夏䡅赤
　魃氏煣牙外不熑與今字異
周官傳四篇
　詩正義漢初爲傳訓者皆與經别行及馬融爲周禮
　注乃云欲省學者兩讀故具載本文然則後漢以來
　始就經爲注
軍禮司馬法百五十五篇
　周官縣師將有軍旅㑹同田役之戒則受灋于司馬
　以作其衆庻小司馬掌事如大司馬之灋司兵授兵
　從司馬之灋以頒之此古者司馬灋即周之政典也
　周禮疏云齊景公時大夫穰苴作司馬法至齊威王
　大夫等追論古法又作司馬法附於穰苴太史公曰
　自古王者而有司馬法穰苴能申明之又曰司馬法
　所從來尚矣太公孫吳王子(王子/成甫)能紹而明之穰苴
　傳曰齊威王使大夫追論古者司馬兵法而附穰苴
　於其中因號曰司馬穰苴兵法(太史公曰余讀司馬/兵法閎廓深逺雖三)
　(代征伐未能竟其義如其文也亦少襃矣若夫穰/苴區區爲小國行師何暇及司馬兵法之揖讓乎)漢
　武帝詔引登車不式周禮注引鼓聲不過閶鼙聲不
　過闒鐸聲不過琅土卜下謀是謂參之昏鼓四通爲
　大鼜弓失圍殳矛守戈㦸助䟽引十人之長執鉦百
　人之師執鐸千人之師執鼙萬人之主執大鼓左傳
　疏服䖍引謀帥篇曰大前驅啓乗卑大晨倅車屬焉
　又引五十乘爲兩百二十乘爲伍八十一乘爲專二
　十九乘爲參二十五乘爲偏說文引騛衛斯輿善者
　忻民之善閉民之惡師多則人䜋杜佑引上謀下鬭
　圍其三面開其一面之類然其文或不見今五篇中
　(百五十五篇今存五篇而已李靖曰周司馬法本太/史公者也按周禮注引軍禮曰無干車無自後射豈)
　(即此書所載歟大宗伯所掌軍禮/之别有五孔叢子有問軍禮之篇)
古封禪羣祀二十二篇
　梁許懋曰燧人之前世質民淳安得泥金檢玉結繩
　而治安得鐫文告成胡氏曰攷舜典可以知後世封
　禪之失稽懋言可以知史遷著書之謬文中子曰封
　禪之費非古也徒以夸天下其秦漢之侈心乎孫氏
　曰帝王巡守每至方嶽必燔柴以告至非謂自陳功
　於天也
議奏三十八篇(石/渠)
　論石渠者戴聖韋𤣥成聞人通漢隋志石渠禮論四
　卷戴聖撰後漢禮儀輿服志注王制疏詩疏並引石
　渠論通典引石渠禮議甘露三年三月黄門侍郎臨
　奏經曰鄉射合樂大射不何也戴聖曰鄉射合樂者
　質也大射人君之禮儀多故不合樂也聞人通漢曰
　鄉射合樂所以和百姓也大射不合樂者諸侯之禮
　也韋𤣥成曰鄉人本無樂故合樂所以和百姓而同
　其意諸侯當有樂故不曰合樂時公卿以𤣥成議是
　(梁丘臨爲黄門郎奉/使問諸儒於石渠)
王制(不著/録)
　史記封禪書文帝使博士諸生刺六經中作王制索
　隠劉向七録云文帝所造書有本制兵制服制篇白
　虎通引禮王制曰天子棺槨九重今禮記王制篇葢
　其畧也
漢儀(不著/録)
　肅宗章和元年正月召曹褒詣嘉徳門令小黄門持
　班固所上叔孫通漢儀十二篇敕襃曰此制散畧多
　不合經然十二篇不著于七畧葢與律令同録藏於
　理官法家禮記正義云許氏謹案髙祖時皇太子納
　妃叔孫通制禮以爲天子無親迎南史沈文阿云叔
　孫定禮尤失前憲奠贄不珪致享無帛公王同璧鴻
　臚奏賀若此數事未聞於古三禮注疏所引漢禮器
　制度通所作也(隋志已/亡此書)儀禮鄉射疏引漢禮云五武
　成歩歩六尺周禮小祝注杜子春云漢儀毎街路輒
　祭禮記祭法疏案漢儀髙帝廟主九寸前方後圓圍
　一尺(論衡髙祖詔叔孫通/制作儀品十六篇)
凡禮十三家
　六蓻論云傳禮者十三家唯髙堂生及五傳弟子戴
　徳戴聖名在也(熊氏曰髙堂生蕭奮孟卿后蒼及/戴徳戴聖爲五此所傳皆儀禮也)文
　選注七畧曰禮家先魯有桓生說經頗異
禮經三百威儀三千
　禮器曰經禮三百曲禮三千注經禮謂周禮也周禮
　六篇其官有三百六十曲猶事也事禮謂今禮也禮
　篇多亡本數未聞其中事儀三千中庸曰禮儀三百
　威儀三千禮樂志與此志同朱文公曰臣瓉曰禮經
　謂冠昏吉凶葢以儀禮爲經禮也葉夢得曰經禮制
　之凡曲禮文之目先王之世二者葢皆有書藏於有
　司祭祀朝覲㑹同則大史執之以涖事小史讀之以
　喻衆而鄉大夫受之以教萬民保氏掌之以教國子
　者亦此書也禮篇之名禮器爲勝諸儒之說瓉葉爲
　長(禮記正義禮說云正經三百動儀三千/非謂篇有三千但事之殊别有三千條)儒林王式
　傳歌驪駒江翁曰經何以言之式曰在曲禮注逸詩
　見大戴禮其辭云驪駒在門僕夫具存驪駒在路僕
　夫整駕朱文公曰曲禮戴氏編禮時已亡逸故特因
　其首章之幸存者而雜取諸書所引與他記相似者
　以補續之
學七十篇文相似多三十九篇
　劉原父云學當作與七十當作十七五十六卷除十
　七正多三十九朱文公曰䟽云古文十七篇與髙堂
　生所傳相似是唐初時漢志猶未誤也
推士禮而致於天子之說
　朱文公曰士禮特畧舉首篇以名之其曰推而致於
　天子者葢專指冠昏䘮祭而言若燕射朝聘則士豈
　有是禮而可推耶又曰儀禮乃本經而禮記郊特牲
　冠義等篇乃其義疏
　
　
　
　
　
　
　
　漢藝文志考證卷二
欽定四庫全書
　漢藝文志考證卷三
　　　　　　　　　　　　宋　王應麟　撰
　　樂
樂記二十三篇
　禮記正義云樂記者記樂之義此於别錄屬樂記葢
　十一篇合爲一篇謂有樂本有樂論有樂施有樂言
　有樂禮有樂情有樂化有樂象有賔牟賈有師乙有
　魏文侯今雖合此畧有分焉劉向所校二十三篇著
　於别錄今樂記所斷取十一篇餘有十二篇其名猶
　在奏樂第十二樂器第十三樂作第十四意始第十
　五樂穆第十六説律第十七季札第十八樂道第十
　九樂義第二十昭本第二十一昭頌第二十二竇公
　第二十三(王禹二十四/卷記無所録)周禮樂師注云貍首在樂記
　蔡邕明堂論引樂記曰武王伐殷爲俘馘于京太室
　(沈約云樂記取公孫尼子史記/正義云樂記公孫尼子次撰)
樂經(不著/録)
　元始四年立樂經三禮圖云舊圖引樂經云黄鍾磬
　(云云/)周禮磬氏疏案樂云磬前長三律二尺七寸後
　長二律尺八寸與三禮圖所引同今樂經亡𫝊莫知
　誰作王充論衡曰陽成子長作樂經非庶㡬之才不
　能成也(又曰陽成/子張作樂)然則漢儒所作歟後漢律厯志注
　建初二年七月太常丞鮑鄴上言亦引樂經曰十二
　月行之所以宣氣豐物也(隋志有樂/經四卷)沈約云秦代滅
　學樂經殘亡(晉中經簿無復樂書/别錄所載已復亡逸)尚書大傳引樂曰
　舟張辟雍鶬鶬相從八風回回鳯皇喈喈
雅歌詩四篇
　文選注七畧曰漢興魯人虞公善雅歌發聲盡動梁
　上塵晉志杜夔傳舊雅樂四曲一曰鹿鳴二曰騶虞
　三曰伐檀四曰文王皆古聲辭此四篇豈即四曲歟
　(當/考)
雅琴趙氏七篇　師氏八篇　龍氏九十九篇
　劉向别錄雅琴之意皆出龍徳諸琴雜事中宣帝元
　康神爵間丞相奏能鼓琴者渤海趙定梁國龍徳皆
　召入見温室使鼓琴待詔定爲人尚清静少言語善
　鼓琴時間燕爲散操(向有雅琴賦/見文選注)沈約曰别錄龍氏
　雅琴百六篇劉昆能彈雅琴知清角之操(文選注引/七畧雅暢)
　(第十/七)夾漈鄭氏曰琴之九操十二引以音相授並不
　著辭琴之有辭自梁始(王褒𫝊上頗作歌詩欲興協/律之事丞相魏相奏言知音)
　(善鼔雅琴者渤海趙定/梁國龔徳皆召見待詔)
樂元語(不著/録)
　食貨志樂語有五均鄧展曰樂元語河間獻王所𫝊
　道五均事瓚曰其文云天子取諸侯之士以立五均
　則市無二賈四民常均白虎通引樂元語曰東夷之
　樂曰朝離南夷樂曰南西夷樂曰味北夷樂曰禁又
　云受命而六樂樂先王之樂明有法也
殷薦之上帝以享祖考
　今易作以配祖考
自黄帝下至三代樂各有名
　通典伏羲樂名扶來亦曰立本神農樂名扶持亦曰
　下謀黄帝作咸池少皥作大淵顓頊作六莖帝嚳作五
　英堯作大章舜作大韶禹作大夏湯作大濩周武王
　作大武周公作勺大司樂周所存六代之樂黄帝雲
　門大卷堯大咸舜大㲈禹大夏湯大濩武王大武
河間獻王作樂記獻八佾之舞
　本𫝊武帝時獻王來朝獻雅樂(大事記在元光/五年冬十月)禮樂
　志河間獻王有雅材亦以爲治道非禮樂不成因獻
　所集雅樂天子下大樂官常存肄之嵗時以備數然
　不常御常御及郊廟皆非雅聲至成帝時謁者常山
　王禹世受河間樂能説其義其弟子宋曄等上書言
　之下大夫博士平當等考試當以爲河間獻王聘求
　幽𨼆修興雅樂以助教化時大儒公孫𢎞董仲舒等
　皆以爲音中正雅立之大樂春秋鄉射作於學官希
　濶不講今曄等守習孤學大指歸於興助教化宜領
　屬雅樂以繼絶表微事下公卿以爲久逺難分明當
　議復寢
　　春秋
春秋古經十二篇
　周禮小宗伯注古文春秋經公即位爲公即立(疏云/春秋)
　(古經是此古文經所藏之書文/帝除挾書律此本然後行於世)史記吳世家余讀春
　秋古文服䖍注左氏云古文篆書一簡八字
經十二卷(公羊榖/梁二家)
　詩正義漢初爲傳訓者皆與經别行三傳之文不與
　經連故石經書公羊傳皆無經文
左氏傳三十卷
　漢初出張蒼之家文帝時賈誼爲訓詁授趙人貫公
　太史公十二諸侯年表序云孔子西觀周室論史記
　舊聞興於魯而次春秋七十子之徒口受其傳指爲
　有所刺譏褒諱挹損之文辭不可以書見也魯君子
　左丘明懼弟子人人異端各安其意失其真故因孔
　子史記具論其語成左氏春秋劉歆以爲左丘明好
　惡與聖人同親見夫子而公羊穀梁在七十子後傳
　聞之與親見其詳畧不同建平中歆欲立左氏諸儒
　排之謂左氏不傳春秋沈氏云嚴氏春秋引觀周篇
　云孔子將脩春秋與左丘明乘如周觀書於周史歸
　而脩春秋之經丘明爲之𫝊共爲表裏啖氏曰左氏
　比於二傳其功最高博采諸家叙事尤備能令後代
　頗見本末因以求意經文可知劉氏曰仲尼之時魯
　國賢者無不從之㳺獨丘明不在弟子之籍若丘明
　真受經作傳者豈得不在弟子之籍哉丘明自用其
　意説經汎以舊章常例通之於史䇿可以見成敗耳
　其褒貶之意非丘明所盡也以其不受經也石林葉
　氏曰古者以左史書言右史書動左氏葢左史之後
　以官名氏者也所以得其目以爲傳東萊呂氏曰左
　氏於定哀之間載孔子之事皆傳聞失實本不曾登
　聖門公羊疏云左氏先著竹帛故漢時謂之古學平
　帝時始立學官建武以李封爲博士復廢肅宗令賈
　逵選公羊嚴顔諸生教以左氏與簡紙經傳各一通
　雖不立學官然擢高第爲講郎説文引古文左氏無
　以莤酒附婁無松栢樌凟鬼神諸侯敵王所鎎誒誒
　岀出王室日惷惷焉澤之目籞不義不䵒癹夷藴崇
　之楄部薦榦其字多異後漢言左氏祖鄭興而賈逵
　𫝊父業故有鄭賈之學
公羊傳十一卷
　戴宏序云子夏傳與公羊高高傳與子平平傳與子
　地地傳與子敢敢傳與子夀至漢景帝時夀乃共弟
　子齊人胡毋子都著於竹帛儒林傳胡毋生爲景公
　博士與董仲舒同業齊之言春秋者宗事之公孫𢎞
　亦頗受焉武帝因尊公羊家何休自謂本胡毋生條
　例劉氏曰公羊異二傳者大指有三一曰据百二十
　國寶書而作二曰張三世三曰新周故宋以春秋當
　新王三者皆非也隋志春秋公羊傳十二卷嚴彭祖
　撰荀崧謂公羊辭義清俊斷决明審晁氏曰既曰一
　家之傳而特書子公羊子者孰謂謂高歟又載魯子
　高子之辭何耶而又復有子沈子子女子子北宮子
　者高之所子歟抑平地敢夀之所子歟(石林葉氏曰/公羊穀梁受)
　(學於子夏此出於䜟緯之書所謂説顯辭者其言不/經見  劉知幾史通曰左氏之義有三長二傳之義)
　(有五短子吳兢書目/云高乃  夏弟子)
榖梁傳十一卷
　韋賢夏侯勝言榖梁子本魯學公羊氏廼齊學也吳
　兢書目云秦孝公時人楊士勛疏云榖梁子名俶字
　元始魯人一名赤(顔師古/曰名喜)受經于子夏爲經作傳傳
　孫卿卿傳魯人申公申公傳博士江翁其後魯人榮
　廣大善榖梁又傳蔡千秋漢宣帝好榖梁擢千秋爲
　郎由是行於世隋志梁有春秋榖梁傳十五卷漢諫
　大夫尹更始撰劉歆曰孝宣立榖梁後漢賈逵兼通
　五家榖梁之説晁氏曰榖梁晚出於漢因得監省左
　氏公羊之違畔而正之其精深逺大者真得子夏之
　所傳左氏之失專而縱公羊之失雜而拘榖梁司典
　刑而不縱崇信義而不拘有意乎蹈道而知變通矣
　不免失之隨也石林葉氏曰左氏傳事不傳義是以
　詳於史而未必實以不知經故也公羊榖梁傳義不
　傳事是以詳於經而義未必當以不知史故也又曰
　榖梁或記尸子沈子其所從來亦不一鄭康成曰左
　氏善於禮公羊善於䜟榖梁善於經荀崧謂榖梁文
　清義約啖氏曰三傳傳經宻於左氏榖梁意精公羊
　詞辯但守文堅滯或至矛楯不近聖人夷曠之體
鄒氏傳十一卷夾氏傳十一卷
　七錄云建武中鄒夾氏皆絶王吉能爲鄒氏春秋隋
　志王莽之亂鄒氏無師夾氏亡范升奏曰春秋之家
　又有騶夾
鐸氏微三篇
　太史公曰鐸椒爲楚威王傅爲王不能盡觀春秋采
　取成敗卒四十章爲鐸氏微劉向别錄云左丘明授
　曾申申授吳起起授其子期期授楚人鐸椒鐸椒作
　抄撮八卷授虞卿説苑魏武侯問元年於呉子吳子
　對曰言國君必謹始也謹始奈何曰正之正之奈何
　曰明智吳起學春秋見於此
虞氏微𫝊二篇
　劉向别錄云虞卿作抄撮九卷授荀卿荀卿授張蒼
公羊顔氏記十一篇
　顔安樂事眭孟六藝論云治公羊者胡毋生董仲舒
　仲舒弟子嬴公公弟子眭孟孟弟子嚴彭祖及顔安
　樂彭祖爲嚴氏學安樂爲顔氏學皆立博士後漢張
　霸減定嚴氏春秋爲二十萬言
公羊董仲舒治獄十六篇
　隋志董仲舒春秋决事十卷唐志春秋决獄十卷(七/錄)
　(云春秋斷/獄五卷)應劭曰仲舒居家朝廷毎有政議遣廷尉
　張湯問其得失於是作春秋决獄二百三十二事動
　以經對論衡曰仲舒表春秋之義稽合於律無乖異
　者(太平御覽載仲舒决獄二事引春秋許止進藥夫/人歸於齊通典載仲舒斷疑獄引春秋之義父爲)
　(子/隠)
議奏三十九篇(石渠/論)
　劉更生𫝊初立榖梁春秋徴更生受榖梁講論五經
　於石渠(禮記正義引議郎尹更始待詔劉更生等議/石渠云後漢陳元曰孝宣爲石渠論而穀梁)
　(氏/興)
國語二十一篇
　司馬遷傳贊左丘明爲傳又纂異同爲國語史通曰
　左丘明既爲春秋内傳又稽逸文纂别説分周魯齊
　晉鄭楚吳越八國事起周穆王終魯悼公爲外傳國
　語六經之流三傳之亞也陸淳謂與左傳文體不倫
　定非一人所爲太史公曰左丘失明厥有國語石林
　葉氏曰按姓氏譜有左氏有左丘氏則豈一家之言
　乎唐啖趙之徒頗知之然未有以傳其説也宋氏曰
　自魏晉以後書録所題皆曰春秋外傳國語是則左
　傳爲内國語爲外二書相副以成大業説文引國語
　侊飯不及一食於其心侙然兵不解医其字多異
世本十五篇
　周官瞽矇世奠繫(注謂世之而定其繋謂書於世本/也  國語曰教之世以怵懼其動)
　小史定繫世辨昭穆(注謂帝繋世本之屬天/子曰帝繋諸侯曰世本)司馬遷
　傳贊世本錄黄帝以來至春秋時帝王公侯卿大夫
　祖世所出司馬遷采世本劉向曰世本古史官明於
　古事者所記録黄帝以來帝王諸侯及卿大夫系
　謚名號凡十五篇隋志世本王侯大夫譜二卷又世
　本二卷劉向撰又四卷宋衷撰又云漢初得世本叙
　黄帝以來祖世所出春秋正義云今之世本與司馬
　遷言不同世本多誤不足依憑顔之推曰世本左丘
　明所書(此説出皇甫/謐帝王世紀)而有燕王喜漢高祖非本文也
　(項氏曰古者立氏必告于太史氏春秋之末知果别/族於太史為輔氏後世史職既廢宗法又亡鄭氏曰)
　(三代之前姓氏分而為二男子稱氏/婦人稱姓三代之後姓氏合而為一)
戰國䇿三十三篇
　劉向校書錄序云中書本號或曰國䇿或曰國事或
　曰短長或曰事語或曰長書或曰脩書臣向以爲戰
　國時㳺士輔所用之國爲之筴謀宜爲戰國䇿(邊通/學短)
　(長蒯通善爲長短説主/父偃學長短從横術)隋志三十四卷劉向錄唐志
　缺二卷今世所傳三十三卷史通曰其篇有東西二
　周秦齊燕楚三晉宋衛中山合十二國分爲三十二
　卷謂之䇿者葢錄而不序即簡以爲名司馬遷采戰
　國䇿(姚氏校定縂四百八十餘條太史公/采九十餘條其事異者止五六條)
奏事二十篇(秦時大臣奏事/刻石名山文)
　七國未變古式言事於王皆稱上書秦初改書曰奏
　秦刻石者四嶧山琅邪臺之罘㑹稽
楚漢春秋九篇
　陸賈記項氏與漢高初起及惠文間事(隋志九卷史/通云晏子虞)
　(卿呂氏陸賈其書篇第/本無年月而亦謂春秋)司馬遷傳贊漢興伐秦定天
　下有楚漢春秋劉氏曰厯代國史其流出於春秋劉
　歆叙七畧王儉撰七志史記以下皆附春秋荀朂分
　四部史記舊事入丙部阮孝緒七録記傳錄紀史傳
　由是經與史分(洪氏曰陸賈書當時事而所言多與/史不合顔師古屢辨之若高祖之臣)
　(别有綘灌南宮侯張/耳准隂舍人謝公)
太史公百三十篇(十篇有/録無書)
　東萊呂氏曰以張晏所列亡篇之目校之史記或其
　篇具在或草具而未成非皆無書也其一曰景紀此
　其篇具在者也所載間有班書所無者其二曰武紀
　十篇唯此篇亡衛宏漢舊儀注曰司馬遷作本紀極
　言景帝之短及武帝之過武帝怒而削去之衛宏與
　班固同時是時兩紀俱亡今景紀所以復出者武帝
　特能毁其副在京師者耳藏之名山固自有他本也
　武紀終不見者豈非指切尤甚雖民間亦畏禍而不
　敢藏乎其三曰漢興以來將相年表其書具在但前
　闕叙其四曰禮書其叙具在自禮由人起以下則草
　具而未成者也其五曰樂書其叙具在自凡音之起
　而下則草具而未成者也其六曰律書其叙具在自
　書曰七正二十八舍以下則草具而未成者也其七
　曰三王世家其書雖亡然叙𫝊云三子之王文辭可
　觀作三王世家則其所載不過奏請及䇿書或如五
　宗世家其首畧叙其所自出亦未可知也贊乃真太
　史公語也其八曰𫝊靳蒯成列傳此其篇具在而無
　刓缺者也張晏乃謂褚先生所補褚先生論著附見
　史記者甚多試取一二條與此傳並觀之則雅俗工
　拙自可了矣其九曰日者列傳自余志而著之以上
　皆太史公本書其十曰龜䇿列傳其序具在自褚先
　生曰以下乃其所補爾方班固時東觀蘭臺所藏十
　篇雖有錄無書正如古文尚書兩漢諸儒皆未嘗見
　至江左始盛行固不可以其晚出遂疑以爲僞也
馮商所續太史公七篇
　張湯傳贊馮商稱張湯之先與留侯同祖史通云史
　記所書年止漢武太初已後闕而不錄其後劉向向
　子歆及諸好事者若馮商衛衡揚雄史岑梁審肆仁
　晉馮叚肅金丹馮衍韋融蕭奮劉恂等相次撰續迄
　于哀平間猶名史記至建武中司徒掾班彪以爲其
　言鄙俗不足以踵前史又雄歆僞褒新室誤後惑衆
　不當埀之後代於是採其舊事傍貫異聞作後傳六
　十五篇其子固爲漢書(論衡曰揚子雲錄宣帝以/至哀平陳平仲紀光武)
太古以來年紀二篇
　李徳林曰史者編年也故魯號紀年墨子又云吾見
　百國春秋(春秋緯曰開闢至獲麟二百七十六萬嵗/分爲十紀大率一紀二十七萬六千年艾)
　(軒林氏曰伏羲氏元年辛巳或以爲甲寅陶唐氏元/年戊辰或以為辛卯或以為甲辰舜之年月以孟子)
　(司馬遷之言求之虞/書似亦有不合者)六藝論云燧人至伏犧一百八
　十七代
漢著記百九十卷
　劉毅曰漢之舊典世有注記荀悦申鑒曰先帝故事
　有起居注曰注動静之節必書焉通典曰漢武帝有
　禁中起居注馬后撰明帝起居注則漢起居似在宮
　中為女史之任谷永言災異有八世著記久不塞除
　之語
漢大年紀五篇
　高祖文帝武帝紀臣瓚注引漢帝年紀葢即此書
左史記言右史記事
　玉藻曰動則左史書之言則右史書之與此不同東
　萊呂氏曰玉藻(云云/)説者遂以尚書爲右史所書殊
　不知三典兼載言動如禹貢一篇皆紀事未嘗有禹
　之言也
冥氏春秋(不著/錄)
　秋官𡨕氏注鄭司農云冥讀爲𡨕氏春秋之𡨕愚按
　儒林傳堂谿惠授泰山𡨕都(顔氏有筦/冥之學)疏謂若晏子
　呂氏春秋之類恐非
夾氏未有書
　夾氏傳十一卷有錄無書然則錄存而書亡也
　有書當考
　
　漢藝文志考證卷三
欽定四庫全書
　漢藝文志考證卷四
　　　　　　　　　　　　宋　王應麟　撰
　　論語
論語古二十一篇(出孔子壁中兩子張可如淳曰分堯/曰篇後子張問何如  以從政已下)
(爲篇名/曰從政)
　家語後序云孔安國爲古文論語訓二十一篇何晏
　序云古論唯博士孔安國爲之訓解而世不傳新論
　云文異者四百餘字正義曰孔子舊宅壁中得古文
　經傳即謂論語孝經爲傳也古文者科斗書蒼頡本
　體周所用以今所不識故名古文春秋正義引哀公
　問主於宰我案古論語及孔鄭皆以爲社主張包周
　等並爲廟主釋文云不知命無以爲君子也魯論無
　此章今從古説文引狐貈之厚絬衣長短右袂色孛
　如也文質份份不使勝食既朝□袉身□善射小人
　窮斯㜮讄曰禱爾于上下神祗友諞佞以杖荷莜有
　荷臾而過孔氏之門奡湯舟皆古文也(又引論語/跢予之足)
齊二十二篇(多問王/知道)
　晁氏公武田齊論有問王知道兩篇詳其名是必論
　内聖之道外王之業未必非夫子之最致意者曰張
　侯論爲世所貴本傳禹爲成帝師以上好論語難數
　對巳問經爲論語章句獻之鄭𤣥以張侯論爲本參
　考齊古而爲之法
孔子家語二十七卷(師古曰非今/所有家語)
　馬昭謂今家語王肅增加非鄭𤣥所見(肅私定/以難𤣥)
孔子三朝七篇
　劉向别錄云孔子見魯哀公問政比三朝退而爲此
　記凡七篇並入大戴禮蜀志秦宓曰昔孔子三見哀
　公言成七卷裴松之注案中經簿有孔子三朝八卷
　一卷目錄餘者所謂七篇(七篇今考大戴禮千本四/代虞戴徳誥志小辨用兵)
　(少/間)史記漢書文選注所引謂之三朝記爾雅疏張揖
　引禮三朝記皆此書也
孔子徒人圖法
　大史公曰弟子籍出孔氏古文近是史記孟子世家
　弟子葢三千焉身通六藝者七十二人索隠云史記
　自子石以右三十五人顯有年名及受業聞見于書
　傳其四十有二人無年及不見書𫝊家語此例唯有
　三十七人(史記所傳七十有七/家語所錄七十有六)共公良孺秦商顔亥
　叔仲㑹四人家語有事迹史記闢然自公伯寮秦冉
　􁀙單三人家語不載而别有琴牢不知何説而張禹獨
　遺之禹身不知王鳯之邪正其不知此固宜然勢位
　足以軒輊一世使斯文遂䘮惜哉何晏序云鄭𤣥就
　魯論篇章考之齊古爲之註艾軒林氏曰康成溺於
　章句其竄定未必審也許氏説文有所謂逸論語是
　康成之説未行而論語散逸已有不傳者(説文逸論/語曰玉粲)
　(之璱兮其􁪺猛也如玉之瑩又曰璵璠魯之寳玉也孔/子曰美哉璵璠逺而望之奐若也近而眎之瑟若也一)
　(則理勝二則孚勝初學記亦謂逸論語/之文愚謂問王疑即問玉也篆文相似)季氏篇洪氏
　曰或以爲齊論正義曰齊論者齊人所傳
魯二十篇
　釋文曰鄭校周之本以齊古讀正凡五十事皇覽引
　魯讀六事正義曰魯論者魯人所𫝊即今所行篇次
　是也石經論語載盍毛包周有無不同之説其文有
　增損者其字亦有假借及用古者有字異而訓不逺
　若置其杖賈之哉者後漢𫝊有遵五迸四之文祝睦
　碑云鄉黨逡逡劉脩碑云鄉黨遜遜如也古今人表
　卑湛尾生髙尾生畮厥黨童子祝佗革子成茀肹(廣/韻)
　(引子西彼哉彼義切集/韻引煥爾捨瑟而作)
魯安昌侯説二十一篇
　何晏序云張禹本受魯論兼講齊説善者從之號(闕/)
　
　
　
　
　
　
　
　
　
　
　
　
　
　及馬融為之𫝊隋開皇中祕書學士王孝逸於陳人
　處得之劉炫為之作稽疑一篇將以興墜起廢而時
　人已多譏笑之者唐開元中劉知己以為宜行孔廢
　鄭諸儒争難蠭起卒行鄭學許冲上父説文云古文
　孝經昭帝時魯國三老所獻建武時議郎衛宏所校
　按志云孔氏壁中古文則與尚書同出也葢始出於
　武帝時至昭帝時乃獻之隋志云安國之本亡於梁
　亂儒者皆云劉炫自作之非孔舊本家語後序安國
　爲孝經傳二篇(今有經無傳司馬公為指解并音百/桓譚新論曰古孝經二十章千八)
　(七十一字今/異者四百餘)
孝經一篇(十八/章)
　隋志河間顔芝所藏漢初芝子貞出之凡十八章千
　八百七十二字劉向以顔本比古文除其繁惑以十
　八章為定
雜傳四篇
　蔡邕明堂論引魏文侯孝經傳葢雜傳之一也
爾雅二卷
　禮三朝記公曰寡人欲學小辯以觀於政其可乎孔
　子曰爾雅以觀於古足以辯言矣釋詁一篇葢周公
　所作(舊説此書始於/周公以教成王)釋言以下或言仲尼所增子夏
　所定叔孫通所益梁文所補漢郭威謂爾雅周公所
　制而有張仲孝友等語疑之以問揚雄雄曰記有孔
　子教魯哀公學爾雅爾雅之出逺矣自古學者皆云
　周公作當有所據其後孔子弟子㳺夏之儔又有所
　記以解釋六藝故有張仲孝友等語劉向謂史佚教
　其子以爾雅艾軒林氏曰爾雅一書六籍之户牖學
　者之要津也古人之學必先通爾雅則六籍百家之
　言皆可以類求也及散裂爾雅而投諸箋注説隨意
　遷文從義變説或拘泥則文亦牽合學者始以訓詁
　之學爲不足學也釋詁釋言釋訓猶詩之有六義小
　學之有六書止齋陳氏曰古者重小學漢嘗置博士
　如毛氏詩訓許氏説文楊氏方言之類皆有所本隋
　唐以來以科目取士此書浸廢韓退之尚以注蟲魚
　爲不切則知誦習者寡矣(晁氏曰爾雅小學/之類附孝經非是)
小爾雅一篇
　孔鮒撰十三章申衍詁訓見孔叢子(李軌解/一卷)
古今字一卷
　春官外史掌達書名于四方注古曰名今曰字秋官
　大行人諭書名注書之字也聘禮記曰百名以上書
　之於䇿不滿百名書之於方説文叙倉頡初作書葢
　依類象形故謂之文其後形聲相益即謂之字字者
　言孳乳而浸多也著於竹帛謂之書書者如也呂氏
　曰秦之文字多李斯趙高所定非保氏之教也樓氏
　曰古字不多率假借以爲用後世寖廣隨俗更改多
　失造字之意
弟子職一篇
　管子雜篇第五十九有學則蚤作受業饌饋乃食洒
　掃執燭請衽退習等章(朱文公曰竊疑是作内政時/士之子常為士因作此以教)
　(之/)
説三篇
　周禮注引孝經説葢緯書非是之謂也
孔子爲曾子陳孝道
　致堂胡氏曰曾子門人纘所聞而成之晁氏曰何休
　稱子曰吾志在春秋行在孝經(孝經鈎/命决云)信斯言也則
　孝經乃孔子自著今首章云仲尼居曾子侍則非孔子
　所著明矣詳其文義當是曾子弟子所爲書
　　小學
史籀十五篇
　説文叙曰宣王太史籀著大篆十五篇與古文或異
　艾軒林氏曰大篆出於史籀戰國以來俱用之許氏
　微得其舊體唐𤣥度曰秦焚詩書惟易與史篇得全
　王莽之亂此篇亡失建武中獲九篇章帝時王育爲
　作解説所不通者十有二三晉世此篇廢今畧傳字
　體而已(今按説文/引王肓説)翟氏曰史籀變倉頡之法作大篆
　摠天下字一以㑹意書法之壊自籀始衛恒曰或與
　古同或與古異世謂之籀書元帝善史書(應劭曰史/籀所作大)
　(篆/)安帝年十嵗好學史書漢官儀能通蒼頡史籀篇
　補蘭臺令史滿嵗爲尚書郎歐陽公指石鼔爲籀書
　以前乎籀書則古文科斗也(嚴延年善史書奏成於/手中貢禹亦言郡國擇)
　(便巧史書者以爲右職王尊傳司𨽻遣假佐蘇林謂/取内郡善史書佐給諸府志云尚書御史史書令史)
　(則外之郡國内之諸府皆/有史書吏以備剡奏也)
八體六技
　説文叙秦書有八體大篆小篆刻符蟲書摹印署書
　殳書𨽻書漢興有草書尉律學僮十七已上始試諷
　籀書九千字乃得爲吏又以八體試之郡移太史并
　課最者以爲尚書史書或不正輒舉劾之及亡新居
　攝使大司空甄豐等校文書之部頗改定古文時有
　六書古文竒字篆書佐書繆篆鳥蟲書佐書即𨽻也
　尚書正義亦云秦有八體亡新六書去大篆刻符殳
　書署書加古文奇字志謂漢興蕭何草律亦著其法
　曰太史試學童能諷書九千字以上乃得爲史又以
　六體試之六體者古文竒字篆書𨽻書繆篆蟲書律
　即尉律廷尉治獄之律六體乃新莽之制漢興尉律
　所試者八體也當從説文叙所謂六技者疑即亡新
　六書蕭子良古今篆𨽻文體云殳書伯氏之職也古
　者文既記笏武亦書殳墨藪秦始皇以祈禱名山作
　刻符書用題印璽蕭何作署書題蒼龍白虎二闕
蒼頡一篇
　説文叙七國文字異形秦初兼天下丞相李斯乃奏
　同之罷其不與秦文合者斯作倉頡篇中車府令趙
　高作爰歴篇太史令胡母敬作博學篇皆取史籀大
　篆或頗省改所謂小篆者也(初有𨽻書以趣約易/而古文由此絶矣)考
　工記注引蒼頡篇有鞄􁍷柯欘顔之推曰蒼頡篇李
　斯所造而云漢兼天下海内并厠豨黥韓覆畔討滅
　殘非本文也羅氏曰其篇雖名祖蒼頡而實異史籀
　龜山楊氏曰圖書之文天實兆之非人私智所能爲
　也秦人以吏爲師嚴是古之禁盡滅先王之籍漢興
　去秦未逺也科斗書世已無能知者况數千載之後
　乎揚子曰言心聲也書心畫也世𫝊小篆李斯趙高
　之徒以反古逆亂之心爲之其淵源可知矣(揚子或/欲學蒼)
　(頡史篇曰史乎史子愈於妄闕也厯張湯傳爰/書訊鞫論報劉仲馮曰趙高作爰  獄吏用之)
凡將一篇
　文選蜀都賦注引司馬相如凡將篇曰黄潤纎美冝
　制禪藝文類聚引凡將篇曰鐘磬竽笙筑坎侯(唐志/猶有)
　(此書/今闕)説文引相如説
急就一篇
　隋唐志謂之急就章顔師古叙曰司馬相如作凡將
　篇史游景慕擬而廣之元成之間列於祕府舊得皇
　象鍾繇衛夫人王羲之所書篇本備加詳覈凡三十
　二章又見崔浩劉芳所注未善遂爲解訓晁氏曰雜
　記姓名諸物五官等字以教童䝉急就者謂字之難
　知者緩急可就而求焉羅氏曰一本相傳是吳皇象
　寫比顔解本無焦滅胡以下六十三字纔三十一章
　而已國朝太宗皇帝嘗書此篇又於顔本外多齊國
　山陽兩章凡爲章三十有四此兩章葢起於東漢按
　急就篇末説長安中涇渭街術故此篇亦言洛陽人
　物之盛以相當而鄗縣以世祖即位之地升其名爲
　高邑與先漢所改真定常山並列此爲後漢人所續
　不疑(元帝善史書游爲此篇皆稍近古傳/稱游勤心納忠有所補益豈此類耶)
訓纂一篇
　揚雄傳史篇莫大於倉頡作訓纂説文叙孝宣時召
　通倉頡讀者(志云徴齊人/能正讀者)張敞從受之涼州刺史杜
　業沛人爰禮講學大夫秦近亦能言之孝平時徴禮
　等百餘人令説文字未央廷中(紀元始五年正月徴/天下通知小學史篇)
　(者/)以禮爲小學元士黄門侍郎揚雄采以作訓纂篇
　隋志三蒼三卷李斯作蒼頡篇(江式曰蒼頡爰厯博/學後人分五十五章)
　(爲上卷書按此即志所/謂閭里  師合三篇者)揚雄作訓纂篇(江式曰元夀/中作爲中卷)
　後漢郎中賈魴作滂喜篇(江式曰永元中賈/叔郎接記爲下卷)故曰三
　蒼徐氏曰賈魴以三蒼之書皆爲𨽻字𨽻字始廣而
　篆籀轉微説文繋傳以蒼頡爰厯博學爲三蒼(史記/正義)
　(引訓纂説文/引揚雄説)雄乆爲郎校書麟閣見天下上計孝亷
　及内郡衛卒㑹者常提三尺弱翰齎油素四尺以問
　異語歸即以鈆摘次於槧積二十有七嵗而書成名
　曰輶軒使者絶代語釋别國方言方言者葢爾雅之
　流也(十五/卷)劉棻從雄學作竒字(注古文/之異者)
杜林蒼頡訓纂一篇
　杜鄴𫝊初鄴從張吉學吉子竦從鄴學問尤長小學
　鄴子林正文字過於鄴竦故世言小學者由杜公(隋/志)
　(梁有蒼頡二卷杜林/注説文引杜林説)
六書
　韓非子曰蒼頡之作書也自環者謂之私背私謂之
　公(一云自營爲/厶背厶爲公)象事(周禮注云處事/説文序云指事)象意(周禮注説/文序云㑹)
　(意/)象聲(周禮注云諧聲説文序云形聲/周禮䟽云書有六體形聲實多)夾漈鄭氏曰
　書契之本見於文字獨體爲文合體爲字文有子母
　主類爲母從類爲子文字之本出於六書象形指事
　文也㑹意諧聲轉注字也假借者文與字也古三墳
　伏羲氏始畫八封命臣飛龍氏造六書説文引孔子
　曰一貫三爲王推十合一爲士㮚之爲言續也黍可
　爲酒禾入水也烏􁀙呼也貉之爲言惡也牛羊之字
　以形舉也凡在人下故詰屈狗叩也視犬之字如畫
　狗也未詳所出然似非孔子之言或緯書所載也
諷書九千字以上字或不正輒舉劾
　羅氏曰古來用字約少板䇿所書多者纔百名以上
　今漢代試爲史者一童所記至九千字烏覩古所謂
　正哉(劉勰云馬字缺畫而石建懼/死雖云性謹亦時重文也)龜山楊氏曰先王
　之時書必同文故建官以達之所以一道徳之歸立
　民信也漢初猶有課試之科舉劾之令以同天下之
　習
古文
　科斗之書始於蒼頡其文至三代不改周宣王時雖
　史籀有大篆十五篇猶與科斗並行故終三代所用
　者惟篆與蒼頡二體盧植曰古文科斗近於爲實而
　厭抑流俗降在小學衛宏古文竒字序云秦改古文
　以爲篆𨽻
𨽻書
　趙氏明誠曰庾肩吾云𨽻書今之正書也張懐瓘六
　體書論亦云𨽻書者程邈造字皆真正亦曰真書自
　唐以前皆謂楷字爲𨽻至歐陽公集古録誤以八分
　爲𨽻書自是舉世凡漢時石刻皆目爲漢𨽻(東魏大/覺寺碑)
　(隂題韓毅𨽻書/葢今楷字也)沙隨程氏曰書苑云蔡文姬言割程
　𨽻字八分取二分割李篆字二分取八分於是爲八
　分書千文曰杜藳鍾𨽻唐孫過庭草書譜曰元常專
　精於𨽻書伯英尤工於草體彼之二美逸少兼之此
　以真行爲𨽻也鍾王未嘗爲今所謂𨽻書者也梁蕭
　子雲以逸少不及元常子敬不及逸少因此硏思遂
　悟𨽻式此以真行爲𨽻無疑本朝任玠序范度五體
　千文云𨽻則統乎羲獻鍾庾歐虞顔柳真草之軰八
　分則酌乎篆𨽻之間此又其證也陸氏曰周越書苑
　云郭忠恕以爲小篆散而八分生八分破而𨽻書出
　𨽻書悖而行書作行書狂而草書聖以此知𨽻書乃
　今真書愚按唐六典注亦云𨽻書典籍表奏及公私
　文疏所用徐鉉謂𨽻書之法有刪繁補缺之論則其
　僞斷可知矣唐張懐瓘書斷云八分者秦羽人上谷
　王次仲所作始皇時官務稍多得次仲文簡畧赴急
　速之用
臣復續揚雄作十三章(韋昭曰臣班/固自謂也)
　隋唐志班固太甲篇在昔篇各一卷
五者葢五常之道相湏而備
　白虎通曰經常也有五常之道故曰五經樂仁書義
　禮禮易智詩信也與此不同西山真氏曰六經於五
　常之道無不包者今以五常分屬於六藝是樂有仁
　而無義詩有義而無仁也可乎哉
注秦近君
　儒林傳秦㳟延君增師法至百萬言(近字/誤)
序六藝爲九種
　唐氏曰漢世經先出者不如後出盛傳於後世費氏
　易古文尚書毛詩小戴禮左氏春秋大抵初以經名
　家者後多不傳所謂欲速不達晁氏曰典籍之存詁
　訓之傳皆漢書之力漢書於學者何負而例貶之歟
　
　
　
　
　
　
　
　
　
　
　
　漢藝文志考證卷四
欽定四庫全書
　漢藝文志考證卷五
　　　　　　　　　　　　宋　王應麟　撰
　　儒文
晏子八篇
　隋唐志晏子春秋七卷著其行事及諫諍之言(太史/公曰)
　(吾讀晏子春秋禮記/投壺注引晏子春秋)崇文總目十二卷或以爲後人
　采嬰行事爲書故卷頗多於前志柳宗元謂墨子之
　徒有齊人者爲之墨好儉晏子以儉名於世故墨子
　之徒尊著其事以增高爲巳術者且其㫖多尚同兼
　愛非樂節用非厚葬久䘮非儒明鬼皆出墨子其言
　問棗及古冶子等尤怪誕又往往言墨子聞其道而
　稱之此甚顯白者(晏子春秋云墨子聞之曰晏/子知道道在爲人失在爲巳)後之
　録諸子書者宜列之墨家非晏子爲墨也爲是書者
　墨之道也(晁氏從/此説)薛氏曰讀孔叢子詰墨怪其於墨
　子無見皆晏子春秋語也迺知宗元之辨有自而起
　(史通曰晏子虞卿呂氏陸賈其/書篇第本無年月而亦謂春秋)
子思二十三篇
　隋唐志子思子七卷沈約謂禮記中庸表記坊記緇
　衣皆取子思子(愚按坊記引論語曰三年無改於父/之道可謂孝矣論語成於夫子之門)
　(人則記所謂子云/者非夫子之言也)文選注引子思子民以君爲心君
　以民爲體又引詩云昔吾有先正其言明且清國家
　以寧都邑以成初學記引東户季子之時道上鴈行
　而不拾遺耕耜餘糧宿諸畝首(今有一卷乃取諸/孔叢子非本書也)
曾子十八篇
　隋唐志二卷參與弟子公明儀樂正子春單居離曾
　元曾華之徒論述立身孝行之要天地萬物之理今
　十篇自脩身至天圓皆見於大戴禮(於篇第爲四十/九至五十八)
　蓋後人摭出爲二卷朱文公曰世傳曾子書乃獨取
　大戴禮之十篇以充之其言語氣象視論孟檀弓等
　篇所載相去逺甚晁氏曰視漢亡八篇矣
漆彫子十二篇(孔子弟子/漆彫啟後)
　韓非子曰孔子之後儒分爲八有子張氏子思氏顔
　氏孟氏漆彫氏仲良氏公孫氏樂正氏之儒(史記列/傳漆彫)
　(開字子開蓋名啟字子開史記避景帝諱/也論語注以開爲名  著書者其後也)
世子二十一篇
　王充論衡本性篇周人世碩以爲人性有善有惡舉
　人之善性養而致之則善長惡性養而致之則惡長
　如此則性各有隂陽善惡在所養焉故世子作養書
　一篇宓子賤漆彫開公孫尼子之徒亦論性情與世
　子相出入皆言性有善有惡
李克七篇
　韓詩外傳説苑魏文侯問李克文選魏都賦注引李
　克書
公孫尼子二十八篇
　隋唐志一卷似孔子弟子沈約謂樂記取公孫尼子
　劉瓛曰緇衣公孫尼子所作也馬摠意林引之
孟子十一篇
　趙岐題辭著書七篇又有外書四篇性善辯文説孝
　經爲正其文不能𢎞深不與内篇相似志云十一篇
　并外書也外書今不傳論衡云孟子作性善之篇以
　爲人性皆善及其不善物亂之也謂人生於天地皆
　稟善性長大與物交接放縱悖亂不善日以生矣法
　言引孟子曰夫有意而不至者有矣未有無意而至
　者也説苑太平御覽引人皆知以食愈飢莫知以學
　愈愚人皆知糞其田而莫知糞其心顔氏家訓引圖
　景失形劉知幾史通引堯舜不勝其美桀紂不勝其
　惡李善注文選引太山之高參天入雲史記六國表
　注皇甫謐曰孟子稱禹生石紐西夷人也漢伍被傳
　引孟子曰紂貴爲天子死曾不如匹夫是紂先自絶
　乆矣非死之日天去之也藝文類聚引滕文公葬及
　恵子諫坊記注引舜年五十而不失其孺子之心皆
　外書也説文引孟子去齊滰浙而行謜謜而來孝子
　之心不若是􁉣二女婐晁氏曰按此書韓愈以爲弟
　子所㑹集非軻自作今考於軻之書則知愈之言非
　妄發也其書載孟子所見諸侯皆稱諡如齊宣王梁
　恵王梁襄王滕定公滕文公魯平公是也夫死然後
　有謚軻著書時所見諸侯不應皆死且恵王元年至
　平公之卒凡七十七年孟子見恵王王目之曰叟必
　已老矣决不見平公之卒也故予以愈言爲然(𫝊子/云字)
　(子輿廣韻云字子居其唐林謹思云七篇非/軻自著乃弟子共記  言與韓愈之説同)
孫卿子三十三篇(當云三/十二篇)
　劉向校讐書錄序云所校讐中孫卿書凡三百三十
　三篇以相校除復重二百九十篇定著三十二篇皆
　以定殺青簡書可繕冩(勸學至/賦篇)楊倞分易卷苐更名
　荀子韓文公曰荀卿之書語聖人必曰孔子子弓子
　弓之事業不傳惟太史公書弟子傳有馯臂子弓子
　弓受易於商瞿論語釋文引王弼注朱張字子弓荀
　卿以比孔子後山陳氏曰子弓者仲弓也唐氏曰向
　博極羣書序卿事大抵本司馬遷於遷書有三不合
　春申君死當齊王建二十八年距宣王八十七年向
　言卿以宣王時來游學春申君死而卿廢設以宣王
　末年游齊年巳百三十七矣遷書記孟子以恵王三
　十五年至梁當齊宣王七年恵王以叟稱孟子計亦
　五十餘後二十三年子之亂燕孟子在齊若卿來以
　宣王時不得如向言後孟子百餘嵗田忌薦孫臏爲
　軍師敗魏桂陵當齊威王二十六年距趙孝成王七
　十八年臨武君與卿議兵於王前向以為孫臏倞以
　敗魏馬陵疑年馬陵去桂陵又十三年矣
芉子十八篇(名嬰/齊人)
　史記阿之吀子索隠吀音芉别錄作芉子徐廣云阿
　者今之東阿正義曰藝文志吀子十八篇顔師古音
　弭按是齊人阿又屬齊恐顔誤
内業十五篇
　按管子有内業篇此書恐亦其類
周史六弢六篇(師古曰即/今之六韜)
　莊子女商曰從説之則以金板六弢(釋文云本又作/六韜謂文武虎)
　(豹龍/犬)今六韜六卷六十篇尚書正義以爲後人所作
　非實事也館閣書目謂周史六弢恐别是一書(通鑑/外紀)
　(云志在儒家非兵書也今六韜文王武王問太公兵/戰之事其言鄙里煩雜不類太公之語蓋後人依托)
　(爲/之)唐氏曰春秋以前中國未有騎戰計必起於戰國
　之時今六韜言其戰最詳决非太公所作當出於孫
　吳之後謀臣䇿士之所託也
寗越一篇
　呂氏春秋寗越中牟之鄙夫也苦耕稼之勞謂其友
　曰何爲而可以免此苦也其友曰莫如學學三十嵗
　則可以達矣寗越曰請以十嵗人將休吾將不敢休
　人將卧吾將不敢卧十五嵗而周威公師之(注威公/西周君)
　(也志注公爲/周威王師)説苑引周威公問於寗子取士有道乎
　史記秦始皇紀賈生曰六國之士有寧越索隠云趙
　人徐廣云一作經越或自别有此人不必寗越
王孫子一篇
　隋志梁有王孫子一卷馬總意林引之太平御覽引
　趙簡子獵於晉陽撫轡而歎楚莊王攻宋將軍子重
　諫(藝文類聚引衛靈/公坐重華之臺)
董子一篇(名無心/難墨子)
　隋志一卷論衡福虚篇儒家之徒董無心墨家之徒
　纒子相見講道纒子稱墨家右鬼神是引秦穆公有
　明徳上帝賜之九年董子難以堯舜不賜年桀紂不
　夭死近而秦繆晉文言之夫繆者誤亂之名文者徳
　恵之表有誤亂之行天賜之年有徳恵之操天奪其
　命乎按繆公之霸不過晉文晉文之諡美於繆公天
　不加晉文以命獨賜繆公以年是天報誤亂也館閣
　書目一卷與學墨者纒子辨上同兼愛上賢明鬼神
　非纒子屈焉(吳袐/注)
徐子四十二篇
　魏世家恵王三十年使龎涓將而令太子申爲上將
　軍過外黄外黄徐子謂太子曰臣有百戰百勝之術
　太子曰可得聞乎客曰固願效之曰太子自將攻齊
　大勝并莒則富不過有魏貴不益爲王若戰不勝齊
　則萬世無魏矣此臣之百戰百勝之術也太子曰諸
　請必從公之言而還矣客曰太子雖欲還不得矣彼
　勸太子戰攻欲啜汁者衆太子雖欲還恐不得矣太
　子因欲還其御曰將出而還與北同太子果與齊人
　戰敗於馬陵齊虜魏太子申殺將軍涓遂大破魏(劉向/别錄)
　(曰徐子外黄人/也外黄時屬宋)
魯仲連子十四篇
　隋志五卷錄一卷春秋正義文選注太平御覽引之
　史記正義引魯連子云齊辯士田巴服徂丘議稷下
　毁五帝罪三王服五伯離堅白合同異一日服千人
　有徐刼者其弟子曰魯仲連年十二號千里駒往詣
　田巴曰臣聞堂上不糞郊草不芸白刃交前不救流
　矢急不暇緩也今楚軍南陽趙伐高唐燕人十萬聊
　城不去國亡在旦夕先生柰之何若不能者先生之
　言有似梟鳴出城而人惡之願先生勿復言田巴曰
　謹聞命矣巴謂徐刼曰先生乃飛􁃿也豈直千里駒
　巴終身不談
虞氏春秋十五篇
　十二諸侯年表序趙孝成王時其相虞卿上采春秋
　下觀近世亦著八篇爲虞氏春秋本傳云著書上采
　春秋下觀近世曰節義稱號揣摩政謀凡八篇以刺
　譏國家得失世傳之曰虞氏春秋(太史公曰虞卿非/窮愁亦不能著書)
　(以自見於後世當史/記志篇數不同  考)
高祖傳十三篇
　魏相傳奏明堂月令曰高皇帝所述書天子所服第
　八(隋志梁有漢高/祖手詔一卷)
陸賈二十三篇
　本傳高帝曰爲我著秦所以失天下吾所以得之者
　及古成敗之國賈凡著十二篇每奏一篇未嘗不稱
　善稱其書曰新語　太史公曰余讀陸生新語十二
　篇固當世之辯士隋唐志二卷今存道基術事輔政
　無爲資賢至徳懐慮七篇吳儔曰輔政篇曰書不必
　起於仲尼之門夫黜仲尼之書則道不尊矣烏能使
　高帝行儒術哉
孝文傳十一篇
　史記文帝紀凡詔皆稱上曰以其出於帝之實意也
賈誼五十八篇
　本傳凡所著述五十八篇今新書十卷事勢連語雜
　事凡五十八篇或取漢書誼傳附于後(隋志云賈子/書本七十二)
　(篇劉向/刪定)昭帝始元五年詔曰通保傅𫝊文頴以爲賈
　誼作今在大戴禮第四十八篇考之新書蓋以保傅
　傅職胎教容經四篇合爲一朱文公曰其言教太子
　輔少主之道與誼本傳疏語同當時以列於論語孝
　經尚書而進於君蓋已有識其言之要者矣顔師古
　曰誼上疏可爲太息者六今三而止蓋史取其切要
　者今考新書諸篇其末綴以痛哭者一流涕者二太
　息者四其餘篇目或泛論事機而不屬於是三者如
　服疑益壤權重諸篇是也班固作傳分散其書參差
　不一總其大略自陛下誰憚而久不爲此已上則取
　其書所謂宗首數寧藩傷藩强五美(壹動而五業附/新書云五美)
　制不定親疎危亂凡七篇而爲之自天下之勢方病
　大腫以下以爲痛哭之説與其書合至於流涕二説
　其論足食勸農者是其一也而固載之食貨志不以
　爲流涕之説也論制匈奴其實一事凡有二篇其一
　書以流涕其一則否是與前所謂足食勸農而爲二
　也固既去其一則以爲不足故又分解制匈奴二篇
　以爲流涕之二説庶人上僣體貌大臣皆其書所謂
　太息之説也固從而取之當矣而其書又有等齊篇
　論當時名分不正銅布篇論收銅鑄錢又皆其太息
　之説也固乃畧去等齊之篇不取而以銅布之篇附
　于食貨志顧取秦俗經制二篇其書不以爲太息者
　則以爲之(書經刪削/非皆全文)朱文公謂新書是平日記錄藁
　草其中事事俱有(誼有經/世之才)
孔臧十篇
　孔叢連叢子云臧厯位九卿遷御史大夫辭曰世以
　經學爲家乞爲太常與安國紀綱古訓遂拜太常禮
　賜如三公著書十篇先時常爲賦二十四篇四篇别
　不在集似其幼時之作也又爲書與從弟及戒子皆
　有義(朱文公曰孔叢子叙事至東漢然詞氣卑近亦/非東漢人作所書孔臧禮賜如三公等事皆無)
　(其實而通鑑誤信之所載臧兄弟往還/書疏正類西京雜記偽造漢人文章)
河間獻王對上下三雍宮三篇
　本傳武帝時獻王來朝獻雅樂對三雍宮(應劭曰辟/雍明堂靈)
　(臺/)及詔䇿所問三十餘事其對推道術而言得事之
　中文約指明後漢張純案河間古辟雍記具奏之説
　苑引獻王之言司馬公曰獻王得周官左氏春秋毛
　氏詩而立之周禮者周公之大典毛氏言詩最宻左
　氏與春秋相表裏三者不出六藝不明微獻王則六
　藝其遂曀乎故其功烈至今賴之(五宗世家注漢名/臣奏曰獻王朝被)
　(服造次必於仁義問以/五䇿獻王輒對無窮)
董仲舒百二十三篇
　本傳仲舒所著皆明經術之意及上疏條教凡百二
　十三篇而説春秋事得失間舉玉杯蕃露清明竹林
　之屬復數十篇十餘萬言後漢明徳馬后尤善董仲舒
　書注云玉杯蕃露清明林竹之屬七錄隋唐志春秋
　繁露十七卷今八十二篇始楚莊王終天道施三篇
　闕又即用玉杯竹題題篇疑後人附著館閣書目案
　逸周書王㑹天子南面立絻無繁露注云繁露冕之
　所埀有聫貫之象春秋屬辭比事仲舒立名或取諸
　此(集一卷士不遇賦荅制䇿詣公孫𢎞記室其/見於傳注者有救日食祝止雨書雨雹對)
鉤盾冗從李步昌八篇
　百官表少府有鉤盾令丞注鉤盾主近苑囿枚臯傳
　與冗從爭注散職
鹽鐵論六十篇
　車千秋傳贊鹽鐵議者起始元中(六年/二月)徴文學賢良
　問以治亂皆對願罷郡國鹽鐵酒𣙜均輸務本抑末
　毋與天下争利然後教化可興御史大夫桑𢎞羊以爲
　此迺所以安邊竟制四夷國家大業不可廢也當時
　相詰難頗有其議又至宣帝時汝南桓寛次公治公
　羊春秋舉爲郎至廬江太守丞博通善屬文推衍鹽
　鐵之議增廣條目極其論難著數萬言亦欲以究治
　亂成一家之法焉今十卷本論第一至雜論第六十
劉向所序新序
　本傳采傳記行事者新序説苑凡五十篇奏之隋志
　新序三十卷説苑二十卷是也曾鞏校定十卷雜事
　至善謀(陽朔元年二月癸卯/上總一百八十三章)二十卷缺(史記商君傳/注引新序論)
　(索隠曰新序是劉歆/所撰蓋誤以向爲歆)
説苑
　向校中書説苑雜事分别次序除去與新序復重者
　以類相從凡二十篇君道至反質七百八十四章(鴻/嘉)
　(四年三月/巳亥上)崇文總目存者五篇曾鞏復得十五篇與
　舊爲二十篇李徳芻云闕反質一卷鞏分修文爲上
　下以足二十卷後高麗進一卷遂足
世説
　未詳本傳著疾讒摘要救危及世頌凡八篇
　古事悼已及同類也今其書不傳
列女傳頌圖
　本傳向採取詩書所載賢妃正婦興國規條可法則
　及孽嬖亂亡者序次爲列女傳凡八篇以戒天子(傳/七)
　(篇頌義/一篇)曾鞏序曰隋書及崇文總目皆十五篇曹大
　家注以頌義考之蓋大家所注離其七篇爲十四與
　頌義凡十五篇而益以陳嬰母及東漢以來凡十六
　事非向書本然也蘓頌以頌義篇次復定其書爲八
　篇隋書以頌義爲劉歆作今驗頌義之文蓋同自叙
　又藝文志有頌圖明非歆作也王囘序曰有母儀賢
　明仁智真慎節義辯通孽嬖等篇而各頌其義圖其
　狀總爲卒篇傳如太史公記頌如詩之四言而圖爲
　屏風(頌云畫之屏風列劉向七畧别錄曰臣向與黄/門侍郎歆所校  女傳種類相從爲七篇以著)
　(禍福榮辱之效是非得失/之分畫之於屏風四堵)以頌考之每篇皆十五傳
　則凡無頌者宜皆非向所奏書不特自陳嬰母爲斷
　也(自周郊婦至東漢梁嬺/等以時次之别爲一篇)隋志又曰向作列仙列士
　列女之傳列仙列士傳不著錄
揚雄所序　太𤣥十九
　本傳𤣥三方九州二十七部八十一家二百四十三表
　七百二十九贊分爲三卷曰一二三有首衝錯測攡
　瑩數文掜圖告十一篇皆以解剥𤣥體離散其文(首/贊)
　(測各爲卷范/望散於注中)蕭該音義曰案别録告下有𤣥問一篇
　合十二篇今脱一篇司馬公説𤣥曰易與太𤣥大抵
　道同而法異易畫有二曰陽曰隂𤣥畫有三曰一曰
　二曰三易有六位𤣥有四重易以八卦相重爲六十
　四卦𤣥以一二三錯於方州部家爲八十一首易每
　卦有六爻合爲三百八十四爻𤣥每首有九贊合爲
　七百二十九贊皆當朞之日易有元亨利貞𤣥有罔
　直䝉酋冥易大衍之數五十其用四十九𤣥天地之
　䇿各十有八合爲三十六䇿地則虚三用三十三
　䇿易揲之以四𤣥揲之以三易有七九八六謂之四
　象𤣥有一二三謂之三摹易有彖𤣥有首易有爻𤣥
　有贊易有象𤣥有測易有文言𤣥有文易有繋辭𤣥
　有攡瑩棿圖告易有説卦𤣥有數易有序卦𤣥有衝
　易有雜卦𤣥有錯殊塗而同歸百慮而一致皆本於
　太極兩儀三才四時五行而歸於道徳仁誼禮也郭
　亨疏云太𤣥潤色於君平(未知出/何書)邵子曰𤣥之於易
　猶地之於天也又曰揚雄作𤣥可謂見天地之心者
　也張文饒曰𤣥紀日於牛宿者法日也紀氣於中首
　者法天也以罔冥爲元則艮之終始萬物神妙之理
　故太𤣥於三易實依連山而作也(七畧曰雄卒弟子/侯芭負土作墳號)
　(曰𤣥/冡)
法言十三
　本傳以爲傳莫大於論語作法言胡氏曰論語乃孔
　門弟子記諸善言誠有是人相與問答也法言則假
　借問答以則論語且又淺近特甚有不必問不必答
　不必言者晁氏曰法言稱谷口鄭樸子真蜀人李𢎞
　仲元與嚴君平蜀人聞之有願載名於法言者雄謝
　之雖林翁儒猶不得與也
樂四
　未詳(雄有琴/清英)
箴二
　本傳箴莫善於虞箴作州箴後漢胡廣𫝊揚雄依虞
　箴作十二州二十五官箴其九箴亡闕館閣書目二
　十四箴一卷州箴十二衛尉等箴十二(又作酒箴/見陳遵傳)晁
　氏曰雄見莽更易百官變置郡縣制度大亂士皆忘
　去節義以從諛取利乃作司空尚書光祿勲衛尉廷
　尉太僕司農大鴻臚將作大匠博士城門校尉上林
　苑令等箴及荆揚兖豫徐青幽兾并雍益交十二州
　箴皆勸人臣執忠守節可爲萬世戒言
於道最爲高
　唐氏曰此自謂尊儒不知與九流並列已不是八家
　皆儒家之一偏一曲耳淇水李氏曰儒者之術教化
　仁義而已也使儒者在人主左右得以仁義教化爲
　天下之治則所謂道家者不過爲巖野居士名法家
　者不過爲賤有司隂陽者食于太史局而從横雜墨
　之流或馳一𫝊或效一官農家者流耕王田奉國賦
　以樂天下之無事彼得與儒者相抗而爲流哉
　
　
　
　
　
　
　
　漢藝文志考證卷五
欽定四庫全書
　漢藝文志考證卷六
　　　　　　　　　　　　宋　王應麟　撰
　道
伊尹五十一篇
　説苑臣術篇吕氏春秋皆引伊尹對湯問(周書王㑹/有伊尹朝)
　(獻商/書)愚謂孟子稱伊尹曰天之生此民也使先知覺
　後知使先覺覺後覺也予天民之先覺者也予将以
　斯道覺斯民也非予覺之而誰也伊尹所謂道豈老
　氏所謂道乎志於兵權謀省伊尹太公而入道家盖
　戰國權謀之士著書而託之伊尹也湯誓序曰伊尹
　相湯伐桀升自陑孔安國謂出其不意豈知伊尹者
　哉傳伊尹之言者孟子一人而已
太公謀八十一篇言七十一篇兵八十五篇
　李靖曰謀所謂隂謀不可以言窮言不可以兵窮兵
　不可以財窮此三門也齊世家後世之言兵及周之
　隂權皆宗太公為本謀(戰國䇿蘓秦得太公隂符/之謀隋志有太公隂謀)文
　選注引七畧太公金版玉匱　雖近世之文然多善
　者(又引太公金匱太史公序齊世家曰謬權/於幽正義謂六韜三畧隂符七術之屬)愚謂老
　氏曰将欲翕之必固張之將欲奪之必固與之此隂
　謀之言也范蠡用之以取吳張良本之以滅項而言
　兵者尚焉此太史公入道家然隂謀之術申商韓非
　之所本也文王之徳之純太公見而知之丹書敬義
　之訓武王得於師尚父隂謀傾商之説陋矣
辛甲二十九篇
　劉向别録曰辛甲故殷之臣事紂盖七十五諫而不
　聴去至周召公與語賢之告文王文王親自迎之以
　為公卿封長子左氏傳辛甲為太史命百官官箴王
　闕
鬻子二十二篇
　太史公序楚世家曰重黎業之吳囘接之殷之季世
　粥子牒之劉向别録云鬻子名熊封於楚劉勰曰鬻
　熊知道而文王咨謀諸子肇始莫先於斯唐逢行珪
　注一卷十四篇(序云卷軸不全/而其門可見)賈誼新書引文王武
　王成王問粥子列子天瑞篇引粥熊曰運轉無已天
　地宻移疇覺之哉力命篇引粥熊語文王曰自長非
　所増自短非所損(陸佃曰列子所稱即南華藏舟鳬/鶴之義也今其書無之則熊之嘉)
　(言要㫖亡/者多矣)又小説有鬻子説十九篇後世所加
管子八十六篇
　劉向序所校讎中管子書大中大夫卜圭書臣富參
　書射聲校尉立書太史書凡中外書五百六十四以
　校除復重四百八十四篇定著八十六篇太史公曰
　余讀管氏牧民山髙乗馬輕重九府詳哉言之也九
　府書民間無有山髙一名形勢(今二十四卷牧/民至輕重庚)傅子
　曰管子書過半是後之好事者所加輕重篇尤鄙俗
　今本房喬注唐志謂尹知章注文選引江邃文釋云
　管子曰夫士懐耿介之心不䕃惡木之枝今檢管子
　近亡數篇恐是亡篇之内而邃見之(石林葉氏曰其/間頗多與鬼谷)
　(子相亂管子自序其事亦泛濫不切疑皆戰國䇿士/相附益蘓氏古史謂多申韓之言非管子之正也甚)
　(者以智欺其民以術傾隣國有不貲之寳石/壁菁茅之謀使管仲而信然尚何以霸哉)
老子
　隋志梁有漢長陵三老母丘望之注老子二卷志不
　著録晁氏公武曰以周平王四十二年授闗尹喜凡
　五千七百四十有八言八十一章言道徳之㫖其末
　云使民復結繩而用之盖三皇之道也東萊吕氏曰
　孔子嘗問禮焉今載於曽子問者與五千言殊不類
　盖告孔子者其所職著於書者自其所見也陸徳明
　序録云周敬王時西出闗為闗令尹喜説道徳二篇
　尚虚無無為漢文帝時河上公作章句四篇以授帝
　言治身治國之要(志無河上公章句鄰氏傅氏徐氏/劉向傳説今皆亡  王禹玉曰今)
　(資善堂所寫御本獨無章/名章名疑非老氏之意)薛氏曰古文老子道徳上
　下經無八十一章之辨今文有河上公注分八十一
　章史記樂臣公本師河上丈人教安期再𫝊至于臣
　公其弟子盖公為曹相國師脩黄帝老子學則丈人
　者乃今所謂河上公也自晉世已言其教漢文帝叙
　述尤怪誕景迂晁氏曰常善救人故無棄人常善救
　物故無棄物獨得諸河上公古本無有也傅奕能辨
　之王弼題曰道徳經不析道徳而上下之猶近古歟
　(葉氏曰老氏之書其與孔子異者/皆矯世之辭而所同者皆合於易)
老子指歸(不著録/)
　隋志十一卷嚴遵撰列子釋文云遵字君平作指歸
　十四篇演觧五千文
文子九篇(與孔子並時而稱周平王問似依託/)
　今本十二篇道原至上禮李暹注豈暹析之歟其𫝊
　曰姓辛氏葵丘濮上人號曰計然范蠡師事之本受
　業於老子文子録其遺言為十二篇名研文子其字
　也志注謂似依託晁氏曰三代之書經秦火之後幸
　而存者錯亂參差如爾雅周公作而有張仲孝友是
　也桞宗元以為駁書曹子建表引文子李善註以為
　計然今其書一以老子為宗略無與范蠡謀議之事
　貨殖傳注計然其書則有萬物録著五方所出皆述
　之事見皇覧及晉中經簿唐志農家范子計然十五
　卷注云范蠡問計然荅則與文子了不同北史蕭大
　圜曰陶朱成術於辛文
蜎子十三篇(名淵楚人/)
　史記環淵楚人學黄老道徳之術著上下篇(廣韻古/有楚賢)
　(者環/淵)索隠正義皆無注釋今按文選枚乗七發便蜎
　詹何之倫注云淮南子雖有鈎鍼芳餌加以詹何蜎
　蠉之數猶不能與罔罟争得也宋玉與登徒子偕受
　釣於𤣥淵七畧蜎子名淵三文雖殊其人一也
闗尹子九篇
　劉向校中秘書九篇(太常存七篇/臣向本九篇)盖公授曹相國參
　相國薨書葬至孝武時有方士來以七篇上上以僊
　處之淮南王安好道聚書有此不出臣向父徳因治
　淮南王事得之(永始二年八/月庚子上)一字二柱三極四符五
　鑑六七七釡八籌九藥列仙傳云著書九篇名闗令
　子
莊子五十二篇
　郭象注三十三篇内篇七外篇十五襍篇十一陸徳
　明序録云荘生宏才命世辭趣華深正言若反故莫
　能暢其𢎞致後人増足漸失其真故郭子𤣥云一曲
　之才妄竄竒説若閼奕意脩之首危言游鳬子胥之
　篇凡諸巧襍十分有三藝文志五十二篇即司馬彪
　孟氏所注是也(内篇七外篇二十八/襍篇十四觧説三)言多詭誕或似
　山海經或類占夢書故注者以意去取其内篇衆家
　並同自餘或有外而無襍唯子𤣥所注特㑹莊生之
　㫖(成𤣥英疏荘/周字子休)文選注太平御覧引莊子閼奕游鳬
　之語荀子曰莊子蔽於天而不知人朱文公曰莊子
　見道體盖自孟子之後荀卿諸公皆不能及韓文公
　曰子夏之學其後有田子方子方之後流而為莊周
　(故周之書喜稱/子方之為人)
列子八篇
　劉向校中書列子五篇與長社尉臣參校讎太常書
　三篇太史書四篇臣向書六篇臣參書二篇内外書
　凡二十篇以校除復重十二篇定著八篇(天瑞至/説符)穆
　王湯問二篇迂誕恢詭非君子之言也至於力命篇
　一推分命揚子之書唯貴放逸二義乖背不似一家
　之書(永始三年八/月壬寅上)桞宗元曰劉向録列子曰鄭穆公
　時人穆公在孔子前幾百嵗列子書言子産鄧析史
　記鄭繻公二十四年鄭殺其相駟子陽子陽正與列
　子同時是嵗魯穆公十年不知向言魯穆公時遂誤
　為鄭耶莊周放依其辭其稱夏竦狙公紀渻子季咸
　等皆出列子其文辭類莊子而尤質厚其楊朱力命
　疑其楊子書其言魏牟孔穿皆出列子後不可信(或/謂)
　(鄭繻公字/誤為繆公)東萊吕氏曰以列子所載楊朱遇老子老
　子中道而歎一章觀之則朱受學於老子不疑朱之
　言見於列子者因多後人所附益為我之説亦畧可
　見也石林葉氏曰天瑞黄帝篇與佛書相表裏吕氏
　曰列子多引黄帝書盖古之㣲言𫝊久而差者𤣥牝
　一章今見老子此戰國秦漢所以並言黄老也
老成子十八篇
　列子曰老成子學幻於尹文先生
長盧子九篇
　史記楚有尸子長盧
公子牟四篇(先莊子/)
　荀子非十二子注魏牟魏公子封於中山今莊子有
　公子牟稱莊子之言以折公孫龍據即與莊子同時
　也又列子稱公子牟觧公孫龍之言龍平原君之客
　而張湛以為文侯子據年代非也説苑公子牟東行
　穣侯送之未知何者為定
田子二十五篇
　吕氏春秋曰老𥅆貴柔孔子貴仁墨翟貴廉闗尹貴
　清子列子貴虚陳駢貴齊陽朱貴已孫臏貴勢王廖
　貴先兒良貴後尸子廣澤篇曰墨子貴兼孔子貴公
　皇子貴衷田子貴均列子貴虚料子貴别史記世家
　齊宣王喜文學游説之士自如騶衍淳于髠田駢接
　子慎到環淵之徒七十六人皆賜列第為上大夫不
　治而議論是以齊稷下學士復盛且數百千人劉向
　别録曰稷齊城門名談説之士期㑹於稷門下故曰
　稷下鄭志張逸問云我先師棘下生何時人荅云齊
　田氏時善學者所㑹處也齊人號之棘下生無常人
　也西山真氏曰莊生所述諸子墨翟禽滑釐其一也
　宋鈃尹文其二也彭蒙田駢慎到其三也闗尹老𥅆
　其四也莊周其五也惠施其六也異端之盛莫甚於
　此時(陳駢即田駢也荀子非/十二子與慎到並言)七畧齊田駢好談論故
　齊人為語曰天口駢(天口者言田駢子不可窮其口/若事天荀子注其學本黄老歸)
　(名/法)
老萊子十六篇
　史記老萊子亦楚人也著書十正篇言道家之用與
　孔子同時大戴禮云徳㳟而行信終日言不在悔尤
　之内貧而能樂盖老萊子之行也(文選注引尸子老/萊子曰人生於天)
　(地之間/寄也)戰國策云不聞老萊子之教孔子事君乎示
　之其齒之堅也六十而盡相靡也
鶡冠子一篇
　今四卷十五篇(隋志/三卷)博選至學問桞宗元辨此書非
　古謂好事者偽為其書而韓愈獨稱焉謂其詞襍黄
　老刑名(陸佃序曰自博選篇至武靈王問凡十有九/篇而退之讀此云有六篇者非全書也今四)
　(篇亡測真𨼆傳以鶡為/冠莫  其名因服成號)
黄帝四經四篇黄帝銘六經篇
　史記正義黄帝道書十卷隋志漢時道書之流三十
　七家大㫖皆去健羡處沖虚其黄帝四篇老子二篇
　最得深㫖(黄帝老子之書謂之黄老列子引黄帝書/吕氏春秋引黄帝言又曰嘗得學黄帝之)
　(所以誨顓頊矣賈誼/淮南子引黄帝曰)朱文公曰黄帝聰明神聖得之
　於天天下之理無不知天下之事無不能上而天地
　隂陽造化發育之原下而保神練氣愈疾引年之術
　庻物萬事之理巨細精粗洞然於胸次是以其言有
　及之者而世之言此者因自託焉以信其説於後世
　至戰國時方術之士遂筆之書以相傳授如列子所
　引與素問握竒之屬盖必有粗得遺言之彷彿者如
　許行所道神農之言耳周官外史所掌三皇五帝之
　書恐不但若此而已東萊吕氏曰漢初黄老世有傳
　授觀樂毅𫝊賛可考皇覧記隂謀黄帝金人器銘武
　王問尚父曰五帝之誡可得聞歟尚父曰黄帝之戒
　曰吾之居民上也揺揺恐夕不至朝故為金人三封
　其口曰古之慎言(金人銘盖六篇之/一也亦見家語)蔡邕論黄帝有
　巾機之法皇王大紀曰黄帝作輿几之箴以警宴安
　作金几之銘以戒逸欲黄帝内傳一卷序云籛鏗得
　之於衡山石室中至劉向校書見之遂傳于世
㨗子二篇(齊人武帝時説/)
　史記接子齊人與慎到田駢同時皆學黄老(正義藝/文志云)
　(接子/二篇)此云武帝時説當考(三輔决録/有接昕子)
鄭長者二篇
　袁淑真隠傳鄭長者隠徳無名著書一篇言道家事
　韓非稱之世傳是長者之辭因以為名今按韓非子
　外儲説鄭長者有言曰夫虚静無為而無見也
素王妙論(不著録/)
　太史公素王妙論曰諸稱富者非貴其身得志也乃
　貴恩覆子孫澤及鄉里也黄帝設五法布之天下用
　之無窮盖世有能知者莫不尊親如范子可謂曉之
　矣管子設輕重九府行伊尹之術則桓公以霸范蠡
　行十術之計二十一年之間三致千萬再散與貧七
　畧云司馬遷撰史記正義云二卷今僅見此語於太
　平御覧(越世家注引云/范蠡本南陽人)隋志梁有太史公素王妙議
　二卷
道家者流
　致堂胡氏曰道以天下共由而得名得道而盡惟堯
　舜文王孔子而已黄帝之書無𫝊老𥅆八十一篇槩
　之孔孟固難以大成歸之自其所見而立言不可與
　天下共由也獨善其身不可與天下共由而名之曰
　道此漢以來淺儒之論以啟後世枝流分裂之弊(陳/平)
　(曰我多隂謀是道家之所禁太史/公曰平少時本好黄帝老子之術)太史公習道論六
　家要㫖言道家為長
　隂陽
鄒子四十九篇鄒子終始五十六篇
　史記鄒衍深觀隂陽消息而作怪迂之變終始大聖
　之篇十餘萬言其語閎大不經(云云/)燕昭王身親徃
　師之作主運(劉向别録云鄒/子書有主運篇)封禪書云自齊威宣之
　時鄒子之徒論著終始五徳之運(如淳曰今其書有/五徳始終五徳各)
　(以所勝/為行)及秦帝而齊人奏之故始皇采用之又云鄒
　衍以隂陽主運顯於諸侯(如淳曰今其書有主運五/行相次轉用事隨方靣為)
　(服/)公孫臣上書曰推終始𫝊則漢當土徳(鹽鐵論及/論衡並以)
　(衍言迂/怪虚妄)東萊吕氏曰方騶衍推五徳之運人視之特
　隂陽末術耳若無預於治亂之數也及至始皇始采
　用之定為水徳以為水徳之治剛毅戾深事皆决於
　法刻削無仁恩和義然後合五徳之數於是急法乆
　者不赦則其所繫豈小哉(周禮司爟注鄭/司農引鄒子)
南公三十一篇
　史記項羽紀楚南宫曰楚雖三户亡秦必楚也正義
　虞喜志林云南公者道士識廢興之數知亡秦者必
　於楚徐廣曰楚人也善言隂陽真隠𫝊居國南鄙因
　以為號著書言隂陽事
容成子十四篇
　吕氏春秋容成作歴莊子則陽篇容成氏曰除日无
　嵗无内无外
張蒼十六篇
　本傳蒼尤邃律歴著書十八篇言隂陽律歴事(志篇/數不)
　(同/)
鄒奭子十二篇(七畧曰鄒赫子齊人為之語曰彫龍文/赫赫言鄒衍之術文飾之若彫鏤龍)
　史記云頗采騶衍之術以紀文衍之術迂大而閎辨
　奭也文具難施
五曹官制五篇(漢制似賈誼所條/)
　賈誼傳誼以為冝當改正朔易服色制度定官名興
　禮樂廼草具其儀法色上黄數用五為官名悉更奏
　之
公孫渾邪十五篇
　公孫賀傳祖父昆邪景帝時封平曲侯著書十餘
　篇
　法
李子三十二篇
　食貨志李悝為魏文侯作盡地力之教(史記魏有李/悝盡地力之)
　(教/)晉形法志魏文志師李悝撰次諸國法著法經(戰/國)
　(策魏安陵君曰吾先君成侯受詔襄王以守此地也/手受大府之憲憲之上篇曰子弑父臣弑君有常不)
　(赦國雖大赦降城/亡子不得與焉)張斐律序鄭鑄刑書晋作執秩趙
　制國律楚造僕區並述法律之名申韓之徒各自立
　制(通鑑外紀李悝為上地守下令曰人有狐疑之訟/今射的中者勝不中者負令下而人皆習射及與)
　(秦人戰/大敗之)
商君二十九篇
　太史公曰嘗讀商君開塞耕戰書與其人行事相類
　正義云商君書五卷館閣書目今是書具存共二十
　六篇(三篇/亡)後魏刑罰志商君以法經六篇入説於秦
　設參夷之誅連相坐之法
申子六篇
　史記申不害傳申子之學本於黄老而主刑名著書
　二篇號申子注劉向别録曰今民間所有上下二篇
　中書六篇皆合二篇已備過太史公所記元帝紀注
　劉向别録云申子學號刑名刑名者以名責實尊君
　卑臣崇上抑下宣帝好觀其君臣篇唐志三卷崇文
　總目館閣書目皆缺荀子曰申子蔽於勢而不知知
　韓非子曰申不害徒術而無法公孫鞅徒法而無術
　(淮南子曰商鞅之啟塞申子之三符子七畧曰孝宣/皇帝重申不害君臣篇使黄門郎張  喬正其字)
處子九篇
　史記趙有劇子之言注徐廣曰按應劭氏姓注云處
　處子索隠曰前史不記其名(風俗通漢有北海太守處/興盖處子之後史記正義)
　(趙有劇孟劇/辛是有劇姓)
慎子四十二篇
　史記慎到趙人著十二論正義慎子十卷戰國時處
　士館閣書目一卷案漢志四十二篇今三十七篇亡
　唯有威徳因循民襍徳立君人五篇滕輔注(荀子曰/慎子蔽)
　(於法而不知賢又曰慎子有見於後無見於/先史記注徐廣曰劉向所定有四十一篇)荀子注
　其術本黄老歸刑名多明不尚賢不使能之道(太平/御覧)
　(引慎子昔者天子手能衣而宰夫設服足能行而相/者導進口能言而行人稱辭諺云不聰不明不能為)
　(王不瞽不聾不能/為公皆在亡篇)
韓子五十五篇
　史記韓非傳喜刑名法術之學而其歸本於黄老作
　孤憤五蠧内外儲説林説難十餘萬言注新序曰申
　子書號曰術商鞅書號曰法皆曰刑名東萊吕氏曰
　太史公謂非喜刑名法術之學則兼治之也索隠按
　韓子書有觧老喻老二篇是亦崇黄老之學也今本
　二十卷五十六篇沙隨程氏曰非書有存韓篇故李
　斯言非終為韓不為秦也後人誤以范雎書厠于其
　書之間乃有舉韓之論通鑑謂非欲覆宗國則非也
　(韓安國受韓/子襍家説)
晁錯三十一篇
　錯學申商刑名於軹張恢生所與洛陽宋孟及劉帯
　同師吕氏曰中商之學亦世有傳授唐志晁氏新書
　七卷隋志梁有三卷文選賔戯注引朝錯新書太史
　公曰賈生晁錯明申南(蘓氏曰錯不足道/也而誼亦為之)
漢律(不著録/)
　晉刑法志秦漢舊律其文起自魏文侯師李悝撰次
　諸國法著法經以為王者之政莫急於盗賊故其律
　始於盗賊須劾捕故著網捕二篇其輕狡越城博戯
　借假不廉滛侈踰制為襍律一篇又以具律具其加
　减是故所著六篇而已然皆罪名之制也(唐六典注/李悝集諸)
　(國刑書造法經六篇一盗法二賊法三囚法四捕法/五襍法六具法商鞅傳之改法為律吕氏曰具律令)
　(之名例/律也)商君受之以相秦漢承秦制蕭何定律除參
　夷連坐之罪増部主見知之條益事律興廐户三篇
　(吕氏曰三篇/摠謂之事律)合為九篇叔孫通益律所不及傍章十
　八篇張湯越宫律二十七篇趙禹朝律六篇合六十
　篇(隋志漢/律久亡)上計律(周禮典/路注)大樂律(大胥/注)尉律(説文叙/昭帝紀)
　(注/)田律(周禮士/師注)酎金律(丁乎/漢儀)漢律㑹稽獻藙(禮記内/則注)
　㑹稽郡獻鮚醬㑹稽獻􁖡一斗祠䃾司命能捕豺貀
　購百錢婦告威姑祠宗廟丹書告民不繇貲錢二十
　二綺絲數謂之絩布謂之總綬組謂之首疁田茠草
　及其門首灑㳻賜衣者縵裘白裏舩方長為舳艫齊
　人予妻婢姦曰姘見姅變不得侍祠(説/文)吏五日得一
　下沐(初學/記)列侯墳髙四丈闗内侯以下至庻人各有
　差(周禮冢/人注)賊律曰敢蠱人及教令者棄市(周禮庻/氏注)掠
　者唯得榜笞立(章帝/紀)與罪人交闗三日已上皆應知
　情(孔融/傳)三人以上無故羣飲罰金四兩(漢書文/帝紀注)吏二
　千石有予告有賜告(髙帝/紀注)人出一筭(惠帝/紀注)無故入人
　室宅廬舍上人車船牽引欲犯法者其時格殺之無
　罪(周禮朝士注/䟽云賊律)無干車無自後射(大司馬注/疏云田律)滛季父
　之妻曰報(左傳/注)闘以刃傷人完為城旦其賊加罪一
　等與謀者同罪(薛宣/傳)郭躬父𢎞習小杜律(延/年)惠帝四
　年除挾書律文帝元年除收帑相坐律令二年除誹
　謗律(愚按律令臧於理官故志不著録遺風俗通咎/陶謨虞始造律傅子曰律是咎繇  訓漢命蕭)
　(何廣/之)
漢令(不著録/)
　晉刑法志漢時决事集為令甲以下三百餘篇　令
　甲死者不可復生刑者不可復息(宣帝/紀)令甲諸侯在
　國名田他縣罰金二兩(哀帝/紀注)令甲女子犯罪作如徒
　六月顧山遣歸(平帝/紀注)金布令甲曰邊郡數被兵離饑
　寒夭絶天年父子相失令天下共給其費(蕭望/之傳)令甲
　第一常符漏品(後漢/歴志)著于甲令而稱忠(吳芮/傳)乙令蹕
　先至而犯者罰金四兩(張釋之/傳注)令乙騎乗車馬行馳
　道中没入車馬(江充/傳注)令丙箠長短有數(黄帝/紀)秩禄令
　(史記吕后紀/注文帝紀注)宫衛令(張釋之/傳注)金布令(見上漢髙帝紀/注後  禮儀志)
　(注/)品令(百官/表注)祠令(文帝/紀注)祀令(後漢祭/祀志注)齋令(蔡邕/表志)公令
　(何並/傳注)功令(儒林/傳序)廷尉挈令(張湯/傳)光禄挈令(燕王旦/傳注)樂
　浪挈令(説/文)廷尉板令(應劭/傳)田令(黄香/傳)水令(兒寛/傳)漢令
　䞣張百人蠻夷長有罪當殊之蠻夷卒有􁀙(説/文)安帝
　元初五年詔曰舊令制度各有科品(注漢令/今亡)成帝詔
　曰今大辟之刑千有餘條律令煩多百有餘萬言(杜/周)
　(曰前王所是著為律/後王所是疏為令)鹽鐵論文學曰今律令百有餘
　篇陳寵謂今律令死刑六百一十耐罪一千六百九
　十八贖罪以下二千六百八十一溢於甫刑者千九
　百八十九(刑法志孝武禁罔䆮宻/律令凡三百五十九章)鄭昌以刪定律令
　為正本班固以刪定律令為清原(杜預律序曰律以/正罪名令以存事)
　(制/)
法家者流蓋出於理官
　范氏曰申韓本於老子李斯出於荀卿學者失其淵
　源其末流将無所不至朱文公曰申韓之學淺於楊
　墨東萊吕氏曰六經孔孟子之教與人之公心合故
　治世宗之申商韓非之説與人之私情合故末世宗
　之兼山黄氏曰九家之學今存者獨刑名家而止耳
　佛老氏而止耳髙者喜談佛老而下者或習刑名故
　兩家之説獨存於世秦梁至於敗亡蘓氏曰自漢以
　來學者雖鄙申韓不取然世主心悦其言而隂用之
　小人之欲得君者必私習其説或誦言稱舉之故其
　學至于今猶行也
明罰飭法
　飭今易作勑後魏刑法志漢孝武世増律三十餘篇
　宣帝時于定國為廷尉集諸法律凡九百六十卷大
　辟四百九十條千八百八十二事死罪决北凡三千
　四百七十二條諸斷罪當用者合二萬六千二百七
　十二條(張斐律序曰張湯制越官律趙禹作朝㑹正/見律  鹽鐵論曰二尺四寸之律古今一也)
　(杜周傳三尺法朱/博傳三尺律令)
　漢藝文志考證卷六
欽定四庫全書
　漢藝文志考證卷七
　　　　　　　　　　　　宋　王應麟　撰
　名
鄧析二篇
　劉向序臣所校讎中鄧析書四篇臣叙書一篇凡中
　外書五篇以相校除復重為二篇子産卒後二十年
　而鄧析死𫝊或稱子産誅鄧析非也其論無厚者言
　之異同與公孫龍同類隋志一卷(無厚轉辭二篇韓/非子曰堅白無厚)
　(之辭章而憲/令之法息)晁氏曰析之學盖兼名法家今其書大
　㫖訐而刻真其言也其間時勦取他書頗駮襍不倫
　豈後人附益之與荀子非十二子與惠施並言(左傳/鄭駟)
　(顓殺鄧析而用其竹刑淮南/鴻烈曰鄧析巧辯而亂法)
尹文子一篇
　莊子天下篇云宋鈃尹文其為人太多其自為太少
　魏黄初末山陽仲長氏得其書始詮次為上下二篇
　(李獻臣云仲/長氏紇也)晁氏曰序稱當齊宣王時居稷下學於
　公孫龍龍稱之而志叙此書在龍書上顔師古謂文
　嘗説齊宣王在龍之前史記云公孫龍客于平原君
　君相趙惠文王惠文王元年齊宣没已四十餘嵗矣
　則知文非學于龍者也今觀其書雖専言刑名然亦
　宗六藝數稱仲尼其叛道者盖鮮豈若龍之不宗賢
　聖好怪妄言哉洪氏曰劉歆云其學本於黄老今其
　文僅五千言亦非純本黄老者頗流而入於兼愛隋志
　二卷周之處士逰齊稷下
公孫龍子十四篇
　史記趙有公孫龍為堅白同異之辯(志毛公九篇趙/人與公孫龍等)
　(並逰平原君趙勝家索隠/謂龍即仲尼弟子非也)列子釋文龍字子秉趙人
　莊子謂惠子曰儒墨楊秉四與夫子為五果孰是邪
　楊楊朱也秉公孫龍也晉太康地記云汝南西平縣
　有龍淵水可用淬刀劍特堅利故有堅白之論云黄
　所以為堅也白所以為利也或辯之曰白所以為不
　堅黄所以為不利(司馬彪曰堅白謂堅石非石白馬/非馬也同異謂使異者同同者異)
　吕氏春秋云孔穿公孫龍相與論於平原君所深而
　辯至於藏三牙公孫龍言藏之三牙甚辯孔穿不應
　少選辭而出明日孔穿朝平原君謂孔穿曰昔有公
　孫之言甚辯孔穿曰然幾能令藏三牙矣雖然難願
　得有問於君謂藏三牙甚難而實非也謂藏兩牙甚
　易而實是也不知君将從易而是也者乎将從難而
　非者乎平原君不應明日謂公孫龍曰公無與孔穿
　辯淮南鴻烈曰公孫龍粲於辭而貿名楊子曰公孫
　龍詭辭數萬東萊吕氏曰告子彼長而我長之彼白
　而我白之斯言也盖堅白同異之祖孟子累章辯析
　歴舉玉雪羽馬人五白之説借其矛而伐之而其技
　窮(唐志三卷/今一卷)
惠子一篇
　莊子天下篇惠施多方其書五車其道舛駁其言也
　不中荀子曰惠子蔽於辭而不知實(荘子徳充符天/選子之形子以)
　(堅白/鳴)
孔子曰必也正名乎
　尹文子曰形以定名名以定事事以驗名察其所以
　然則形名之與事無所隠其理矣名有三科一曰命
　物之名方圓白黒是也二曰毁譽之名善惡貴賤是
　也三曰況謂之名賢愚愛憎是也
　墨
尹佚二篇
　左傳稱史佚有言史佚之志晉語胥臣曰文王訪於
　辛尹注辛甲尹佚皆周大史洛誥逸祝册正義以為
　史佚淮南鴻烈引成王問政於尹佚保傅傅丞立於
　後是史佚也説苑引成王問政於尹逸尹佚周史也
　而為墨家之首今書亡不可考按吕氏春秋魯惠公
　使宰譲請郊廟之禮於天子天子使史角徃惠公止
　之其後在於魯墨子學焉意者史角之後託於佚歟
田俅子三篇
　文選注太平御覽引之隋志梁有一卷(謂少昊鞬鞮/毛人獻羽裘)
　(赤□集户遺其丹書夏禹渠搜人/獻珍裘堯蓂莢成歴獬豸毛為帳)
隨巢子六篇　胡非子三篇
　隋唐志各一卷洪氏曰二書今不復存馬揔意林所
　述隨巢兼愛明鬼而墨之徒可知胡非言勇有五等
　其説亦卑陬無過人處藝文類聚引隨巢子曰昔三
　苖大亂天命夏禹於𤣥宫有大神人面鳥身降而福
　之司禄益食而民不饑司金益富而國家實司命益
　年而民不夭四方歸之禹乃克三苖而神民不違(禹/産)
　(於崐石啟/生於石)史記索𨼆引隨巢子云夷羊在牧飛拾滿
　野天鬼不顧亦不賔㓕太平御覽引昔三苖大亂龍生
　于廟犬哭于市天賜武王黄鳥之旗以代殷愚謂此
　即墨氏之明鬼也
墨子七十一篇
　館閣書目十五卷自親士至襍守為七十一篇亡節
　用節葬明鬼非樂非儒等九篇(一本自親士至襍守/為七十一篇所存六)
　(十一篇且多訛脱不相聨屬又一本止存一十三篇/晁氏曰荀孟皆非之而韓愈獨謂辯生於末學非二)
　(師之道本然也韓非子曰有相里氏相夫氏鄧陵氏/之墨墨離為三荀子曰墨子有有於齊無見於畸又)
　(曰墨子蔽於/用而不知文)晉魯勝注墨辯其叙曰墨子著書作辯
　經以立名本惠施公孫龍祖述其學以正刑名顯於
　世墨辯有上下經經各有説凡四篇與其書衆篇連
　第故獨存史記云墨翟宋之大夫善守禦為節用或
　曰並孔子時或曰在其後索隠曰按别録云墨子書
　有文子文子子夏之弟子問於墨子如此則墨子在
　七十子之後莊子天下篇云相里勤之弟子五侯之
　徒南方之墨者苦獲已齒鄧陵子之屬俱誦墨經而
　倍譎不同相謂别墨又云以巨子為聖人皆願為之
　尸吕氏春秋墨者有鉅子腹䵍居秦墨者鉅子孟勝
　善荆之陽城君孟勝曰我将屬鉅子於宋之田襄子
　此即莊子所謂巨子也
　從横
蘓子三十二篇
　鬼谷子三卷樂壹注云蘓秦欲神秘其道故假名鬼
　谷也史記正義戰國䇿云乃發書陳篋數十得太公
　隂符之謀伏而誦之簡練以為揣摩鬼谷子有隂符
　七術有揣及摩二篇乃蘓秦書明矣東萊吕氏曰戰
　國游説之風蘓秦張儀公孫衍實倡之秦周人也儀
　與衍皆魏人也故言權變辯智之士必曰三晉兩周
　云石林葉氏曰蘓秦學出於揣摩未嘗卓然有志天
　下反覆無常不守一道度其隙苟可入者則為之此
　揣摩之術也故始求説周周顯王不能用則去而之
　秦再求説秦秦孝公不能用則去而之燕幸燕文侯
　適合而從説行其所以説周者吾不能知若秦孝公
　而聴之則必先為衡説以噬六國何有於周此蘓秦
　所以取死也(太平御覧引蘓子曰天子坐九重之内/樹塞其門旅以翳明衡以隠聴鸞以抑)
　(馳後漢王符傳注引蘓子曰人生一世若朝露之宅/於桐葉耳其與幾何  御覧又引蘭以芳自燒膏以)
　(肥自􁃚翠以羽殃/身蚌以珠致破)
鬼谷子(不著録/)
　晁氏曰按史記戰國時隠居頴川陽城之鬼谷因以
　自號長於養性治身蘓秦張儀師之受縱横之事尹
　知章叙謂此書即授秦儀者捭闔之術十三章(一云/十二)
　(章/)本經持樞中經三篇(一云受轉九/胠篋三章)秦儀復徃見先
　生乃正席而坐嚴顔而言告二子以全身之道梁陶
　𢎞景注桞子厚嘗曰劉向班固録書無鬼谷子鬼谷
　子後出而嶮盭峭薄恐其言妄亂世難信尤者晚乃
　益出七術怪謬異甚言益隘使人猖狂失守來鵠亦
　曰鬼谷子昔教人詭紿激訐揣測憸􁌇之術悉備於
　章學之者惟儀秦而已始捭闔飛䈤實今之常態是知
　漸漓之後不讀鬼谷子書者其行事皆得自然符契
　也昔蒼頡作文字鬼為之哭不知鬼谷作是書鬼何
　為耶世人欲知鬼谷子者觀二子言略盡矣劉氏涇
　曰老之翕張儒之闔闢其與鬼谷徃來如環鬼幽而
　顯者也谷扣而應者也藏幽露顯一扣一應信如其
　名哉(説苑引鬼谷子曰人之/不善而能矯之者難矣)
闕子一篇
　太平御覧引闕子云任公子冬羅鯉於山阿又云吳
　章莊吉之調又云魯人有好釣者以桂為餌黄金為
　鈎垂翡翠之綸藝文類聚引闕子云宋景公使弓工
　為弓九年來見(云云/)其餘力逸勁飲羽於石梁又云
　宋之愚人得燕石於梧臺之東歸而藏之以為寳
蒯子一篇
　蒯通𫝊論戰國時説士權變亦自序其説凡八十一
　首號曰雋永(史記通善為長短説論戰/國之權變為八十一首)
主父偃二十八篇
　説苑引主父偃曰人而無辭安所用之昔子産脩其
　辭而趙武致其敬王孫滿明其言而楚莊以慙
縱横
　東萊吕氏曰連闗中之謂横合闗東之謂從胡氏曰
　秦合六國從儀以秦衡不再嵗其約皆觧蘓氏曰二
　者皆出於權譎而從為愈葉氏曰從人之與衡人相
　去逺矣太史公言張儀之惡甚於蘓秦(韓非子曰從/者合衆強以)
　(攻一弱也而衡者事一強以攻衆弱也皆非所以持/國也周去秦為從朞年而舉衛離魏為衡半嵗而亡)
　(是周㓕於從/衛亡於衡也)
　襍
孔甲盤盂二十六篇
　田蚡傳學盤盂諸書注應劭曰黄帝史孔甲所作也
　(文選注七畧曰盤孟書者其傳言孔甲為之孔甲/黄帝之史也書盤盂中為誡法或於鼎名曰銘)書
　盤盂中所以為法戒孟康曰襍家書兼儒墨名法蔡
　邕銘論黄帝有巾機之法孔甲有槃杅之誡梁簡文
　帝云盤盂寓殷髙之辭
大􁁉三十七篇
　賈誼書脩政語引大禹曰民無食也則我弗能使也
　功成而不利於民我弗能勸也(太史公大宛傳云禹/本紀言河出崑崙)
尉繚二十九篇
　兵形埶又有尉繚三十一篇隋志尉繚子五卷今二
　十四篇天官至兵令言刑政兵戰之事其文意有附
　㑹者首篇稱梁惠王問意者魏人與(秦始皇紀大梁人/尉繚來説秦王)
尸子二十篇
　史記楚有尸子注劉向别録楚有尸子疑謂其在蜀
　今案尸子書晉人也名佼秦相衛鞅客也衛鞅商君
　謀事畫計立法理民未嘗不與佼規也商君被刑佼
　恐并誅乃亡逃入蜀造二十篇書凡六萬餘言後漢
　書注尸佼作書二十篇内十九篇陳道徳仁義之紀
　内一篇言九州險阻水泉所起(吕強上疏引尸子曰/君如杅民如水杅方)
　(則水方杅/圓則水圓)隋志二十卷其九篇亡魏黄初中續(李淑/書目)
　(存四卷館閣書目止/存二篇合為一卷)爾雅疏引廣澤仁意綽子篇宋
　書禮志引禹治水為䘮法(古今人表註雒陶已下/背舜之友也並見尸子)榖
　梁傳引尸子曰(舞夏自天子至/諸侯皆用八佾)
吕氏春秋二十六篇
　史記吕不韋招致士厚遇之主食客三千人是時諸
　侯多辯士如荀卿之徒著書布天下不韋乃使其客
　人人著所聞集論以為八覧六論十二紀二十餘萬
　言以為備天地萬物古今之事號曰吕氏春秋索隠
　曰八覧者有始孝行慎大先識審分審應離俗恃君
　(凡八十/三篇)六論者開春慎行貴直不苟似順士容(凡三/十六)
　(篇/)十二紀者記十二月也(有孟春等紀/凡六十一篇)是書以月紀
　為首故以春秋名髙誘注(二十/六卷)月令本十二月紀之
　首章東萊吕氏曰不韋春秋成於始皇八年按吕氏
　春秋維秦八年嵗在涒灘秋甲子朔朔之日良人請
　問十二紀此其書成之嵗月也(涒灘者申也通鑑皇/極經世始皇八年嵗)
　(在壬戌後吕氏春秋二年不韋當時/人必不誤盖後世筭歴者之差也)不韋引夏書曰
　天子之徳廣運乃神乃武乃文商書曰五世之廟可
　以觀怪萬夫之長可以生謀仲虺有言曰諸侯之徳
　能自為取師者王者自為取友者存其所擇而莫如
　巳者亡周書曰若臨深淵若履薄氷舜自為詩曰普
　天之下莫非王土率土之濵莫非王臣其舛異如此
　豈一字不能増損乎(司馬遷傳云不韋/遷蜀世傳吕覧)
淮南内二十一篇
　淮南王安𫝊招致賔客方術之士數千人作為内書
　二十一篇外書甚衆又有中篇八卷言神仙黄白之
　術亦二十餘萬言安入朝獻所作内篇新出上愛秘
　之西京襍記安著鴻烈二十一篇鴻大也烈明也言
　大明禮教自云字中皆挾風霜揚子雲以為一出一
　入(安與蘓飛李尚左吳田由雷被毛披伍被晉昌八/人及諸儒大山小山之徒共講論道徳總統仁義)
　(而著此書許慎注標其首/皆曰問詁自名注曰記上)
伯象先生一篇
　新序公孫敖問伯象先生曰今先生收天下之術博
　觀四方之事久矣未能禆世主之治明君臣之義
荆軻論五篇
　文章縁起司馬相如作荆軻讚文心彫龍相如屬詞
　始讚荆軻
　農
神農二十篇
　孟子有為神農之言者許行食貨志鼂錯引神農之
　教曰有石城十仞湯地百歩𢃄甲百萬而亡粟弗能
　守也吕氏春秋引神農之教曰士有當年而不耕者
　則天下或受其饑矣女有當年而不績者則天下或
　受其寒矣管子引神農之教曰一榖不登减一榖榖
　之法十倍汜勝之書亦引神農之教劉子引神農之
　法淮南子曰世俗之人多尊古而賤今故為道者必
　託之于神農黄帝而後入説
野老十七篇
　真隠𫝊六國時人遊秦楚間年老隠居著書言農家
　事因以為號
尹都尉十四篇
　劉向别録云尹都尉書有種芥葵蓼韭葱諸篇(北史/蕭大)
　(圜云穫菽尋氾氏之/書露葵徴尹君之録)唐志尹都尉書三卷
氾勝之十八篇(氾音凡/)
　皇甫謐云本姓凡氏遭秦亂避地於汜水因改焉勝
　之撰書言種植之事子輯為燉煌太守隋唐有氾勝
　之書二卷月令注農書曰土長冐橛(國語注引/春土冐橛)陳根
　可拔耕者急發(正義云先師以/為氾勝之書)周禮草人注化之使
　羙若氾勝之術也䟽云漢時農書有數家氾勝為上
　後漢劉般傳注文選注(缺/)　　　　學記太平御覧
　皆引之(晉食貨志漢遣輕車使者氾穣/勝之督三輔種麥而闗中遂)
蔡癸一篇
　食貨志宣帝時蔡癸以好農使勸郡國至大官太平
　御覧崔元始正論曰宣帝使蔡癸校民耕相三犂共
　一牛一人持之下種挽摟皆取備焉一日種頃盖
　出於農稷之官
　吕氏春秋任地篇后稷曰子能以窐為突乎子能藏
　其惡而揖之以隂乎食貨志后稷始甽田
　小説
伊尹説二十七篇
　司馬相如𫝊注應劭曰伊尹書曰箕山之東青馬之
　所有盧橘夏孰吕氏春秋伊尹説湯以至味(箕山之/東青島)
　(之所有甘櫨焉即應劭所引盖戰國之士謂/伊尹以割烹要湯故為是説孟子辯之詳矣)史記殷
　本紀伊尹從湯言素王及九主之事注引劉向别録
　曰九主者有法君専君授君勞君寄君等君破君國
　君三嵗任君凡九品圖畫其形
青史子五十七篇
　風俗通義引青史子書大戴禮保傅篇青史氏之記
　曰古者胎教隋志梁有青史子一卷(文心彫龍云青/史日綴於街談)
務成子十一篇
　荀子舜學於務成昭注尸子曰務成昭之教舜曰避
　天下之逆從天下之順天下不足取也避天下之順
　從天下之逆天下不足失也
宋子十八篇(孫卿道宋子/)
　荀子云宋子有見於少無見於多注宋鈃宋人也與
　孟子同時(孟子作/宋牼)又云宋子蔽於欲而不知得又引
　子宋子曰明見侮之不辱使人不闘(注莊子説宋子/曰見侮不辱救)
　(民之闘弟宋子/盖尹文  子)又云子宋子曰人之情欲寡而皆以
　巳之情欲為多是過也
天乙三篇
　賈誼書脩政語引湯曰(云云/)史記殷本紀湯曰予有
　言人視水見形視民知治不
虞初周説九百四十三篇
　郊祀志丁夫人雒陽虞初等以方祠詛匈奴大宛焉
孔子曰雖小道必有可觀者焉
　按論語子夏曰(云云/)非孔子之言蔡邕曰小能小善
　雖有可觀孔子以為致逺則泥盖因此志之誤
相反而皆相成也
　致堂胡氏曰夫仁以親親義以尊尊施之雖有等衰
　發端則非異道故事父孝則忠可移求忠臣則於孝
　子未聞相反之理也曰法則慘刻曰名則苛繞曰墨
　則二本曰從横則妾婦之道是皆五經之棄也其歸
　豈足要乎儒家者流因修六藝矣列儒於九家而曰
　修六藝之術以觀九家之言則修六藝者無所名家
　謂誰氏耶何以言之多舛也
　
　
　
　
　
　
　
　
　
　
　
　
　
　
　漢藝文志考證卷七
欽定四庫全書
　漢藝文志考證卷八
　　　　　　　　　　　　宋　王應麟　撰
　道
屈原賦二十五篇
　離騷經九歌天問九章逺遊卜居漁父王逸曰武帝
　使淮南王安作離騷經章句(安傳云為離騷傳/隋志其書全亡)劉向
　分楚辭為十六卷屈原八卷(九辨亦謂原作/王逸云宋玉)隋志原
　著離騷八篇班固叙贊二篇太史公曰作辭以諷諌
　連類以争義離騷有之地理志始楚賢臣屈原被讒
　放流作離騷諸賦以自傷悼後有宋玉唐勒之屬慕
　而述之漢興吳王濞招致娛㳺子㳺枚乗鄒陽嚴夫
　子之徒興於文景之際淮南王安招賔客著書而吳
　有嚴助朱買臣貴顯漢朝文辭並發故世傳楚辭(朱/買)
　(臣召見言楚辭帝宣帝徴能為楚辭九江被公朝見/誦讀七畧曰宣  詔徴被公見誦楚辭被公年衰母)
　(老毎一誦/輙與粥)平園周氏曰詩國風及秦不及楚已而屈
　原離騷出焉衍風雅於詩亡之後發乎情主乎忠直
　殆先王之遺澤也謂之文章之祖宜矣艾軒林氏曰
　江漢在楚地詩之萌牙自楚人發之詩一變為楚辭
　屈原為之唱是文章鼔吹多出於楚也
宋玉賦十六篇
　隋志宋玉集三卷王逸云屈原弟子楚辭九辯招魂
　文選風賦髙唐神女登徒子好色賦古文苑大言小
　言釣笛諷賦朱文公謂辭有餘而理不足
莊夫子賦二十四篇
　楚辭哀時命
賈誼賦七篇
　朱文公曰賈太傅以卓然命世英傑之材俯就騷律
　所出三篇皆非一時諸人所及(惜誓弔屈/原服賦)古文苑有
　旱雲虡賦隋志梁有賈誼集四卷
枚乗賦九篇
　古文苑有梁王莬園賦文選注枚乗集有臨霸池逺
　訣賦隋志乗集二卷(文選有/七發)
司馬相如賦二十九篇
　朱文公曰相如之文能侈而不能約能謟而不能諒
　其上林子虚之作既以誇麗而不得入於楚辭大人
　之於逺遊其漁獵又泰甚然亦終歸於諛也特長門
　哀二世賦二篇為有諷諌之意艾軒林氏曰相如賦
　之聖者隋志集一卷
淮南王賦八十二篇
　隋志集一卷(梁二/卷)劉向别録淮南王有薫籠賦
淮南王羣臣賦四十四篇
　楚辭招隠士淮南小山之所作也淮南王安招致賔
　客客有八公之徒分造詞賦以類相從或稱大山或
　稱小山如詩之有大小雅
孔臧賦二十篇
　孔叢子云臧嘗為賦二十四篇四篇别不在集似其
　㓜時之作也
吾丘夀王賦十五篇
　隋志梁有漢光禄大夫虞丘夀王集二卷藝文類聚
　有驃騎論功論而賦不傳
上所自造賦二篇
　外戚傳有傷悼李夫人賦文選有秋風辭溝洫志有
　瓠子之歌二章(隋志武帝集一/卷唐志二卷)
劉向賦三十三篇
　楚辭九歎古文苑請雨華山賦文選注雅琴賦隋志
　向集六卷唐志五卷今所存十八篇别録曰向有芳
　松枕賦
王褒賦十六篇
　本傳作甘泉洞簫頌楚辭有九懐文選注有碧雞頌
　隋唐志褒集五卷
枚臯賦百二十篇
　本傳凡可讀者百二十篇其尤嫚戯不可讀者尚數
　十篇
司馬遷賦八篇
　藝文類聚有悲士不遇賦(隋志遷集一/卷唐志一卷)
揚雄賦十二篇
　本傳賦莫深於離騷反而廣之(又旁惜誦以下至懐/沙一卷名曰畔牢愁)
　辭莫麗於相如作四賦(甘泉河東/校獵長楊)志云入揚雄八篇
　盖七畧所畧止四賦也古文苑有太𤣥蜀都逐貧賦
　文選注有覈靈賦(隋志雄/集五卷)
孫卿賦十篇
　荀子賦篇禮知雲蠶箴又有佹詩(隋志荀况集二/卷唐志二卷)
東暆令
　地理志縣在樂浪郡
雒陽錡華
　左傳分康叔(云云/)殷民七族錡氏
别祤陽賦
　庾信哀江南賦祤陽亭有離别之賦盖亭名也
華龍
　蕭望之傳華龍宣帝時與張子矯等待詔(志云張/子喬)
　襍賦
成相襍辭十一篇
　荀子成相篇注盖亦賦之流也朱文公曰凡三章襍
　陳古今治亂興亡之效託聲詩以諷時君若将以為
　工師之誦旅賁之規者其尊主愛民之意亦深切矣
　相者助也舉重勸力之歌史所謂五羖大夫死而舂
　者不相杵是也(成相助/力之歌)淮南王亦有成相篇見藝文
　類聚
襍禽獸六畜昆蟲賦十八篇
　劉向别録有行過江上弋鴈賦行弋賦弋雌得雄賦
隠書十八篇
　文心雕龍讔者隠也遯辭以隠意譎譬以指事也昔
　還社求拯於楚師喻眢井而稱麥麴叔儀乞糧於魯
　人歌佩玉而呼庚癸伍舉諌荆王以大鳥齊客譏薛
　公以海魚莊姬託辭於龍尾臧文謬書於羊裘隠語
　之用被于紀傳大者興治濟身其次弼違曉惑楚荘
　齊威性好隠語至東方曼倩尤巧辭述晉語有秦客
　廋辭於朝(注廋隐也東方朔/曰乃與為隠耳)新序齊宣王發隠書而
　讀之
　歌詩
髙祖歌詩二篇
　大風歌亦名三侯之章文中子曰大風安不忘危其
　伯心之存乎鴻鵠歌朱文公以為卒章意象蕭索非
　復三侯比矣
泰一襍甘泉夀宫歌詩十四篇宗廟歌詩五篇
　史記樂書今上即位作十九章令侍中李延年次序
　其聲拜為協律都尉通一經之士不能獨知其辭皆
　集㑹五經家相與共講習讀之乃能通知其意多爾
　雅之文禮樂志多舉司馬相如等數十人造為詩賦
　畧論律吕以合八音之調作十九章之歌郊祀志亳
　人謬忌奏祠泰一方游水發根言上郡有巫病而鬼
　下之上召置祠之甘泉置夀宫神君神君最貴者曰
　太一其佐曰太禁司命之屬
黄門倡車忠等歌詩
　周禮旄人注散樂野人為樂之善者今黄門倡矣樂
　府集有黄門倡歌一首
凡詩賦百六家
　唐氏曰武帝好文詩賦特盛然五種凡百六家千三
　百一十八篇而已非若後世濫取至不可勝計
登髙能賦可以為大夫
　毛詩定之方中𫝊建邦能命龜田能施命作器能銘
　使能造命升髙能賦師旅能誓山川能説䘮紀能誅
　祭祀能語君子能此九者可謂有徳音可謂為大夫
　也
自孝武立樂府
　禮樂志孝惠二年有樂府令夏侯寛似非始於武帝
　又云孝武定郊祀之禮乃立樂府采詩夜誦元帝時
　京房知五音六十律之數上使韋𤣥成等試問房於
　樂府吕氏曰太樂令丞所職雅樂也樂府所職鄭衛
　之樂也樂府雖鄭衛之聲然天子所常御上至郊廟
　咸用焉采詩即古之采詩也哀帝罷樂府非鄭衛之
　音者條奏丞相孔光大司空何武奏不可罷者夜誦
　貟五人亦在其中盖雅樂也(樂府集漢鐃歌十八首/  陸厥擬李夫人及貴)
　(人中山王孺子妾歌臨江王節士歌張庾肩吾擬未/央才人歌  古今樂録横吹胡樂也  騫入西域傳)
　(其法於長安唯得摩訶兠勒一曲李延年/因之更造新聲二十八觧乗輿以為武樂)
　兵權謀
呉孫子兵法八十二篇(圖九卷/)
　史記孫武𫝊闔廬曰子之十三篇吾盡觀之矣正義
　七録云孫子兵法三卷十三篇為上卷又有中下二
　卷杜牧注孫子序曰武所著書凡數十萬言魏武削
　其繁剰筆其精切凡十三篇因注觧之(始計至/用間)隋志
　梁有孫子八陳圖一卷(周禮車僕注孫子/八陳有苹車之陳)鄭氏曰圗
　經也書緯也七畧收書不取圖唯任宏校兵書四種
　有書五十三家有圖四十三卷武經總要曰今之秘
　府所存孫武書惟十三篇無圖其所言皆權謀之事
　極為精宻戰國如二孫吳起輩號善用兵者而著書
　皆有圖漢名臣如韓信子房删定亦著其法周公亦
　典司馬教坐作進退之度盖陣法者所以訓齊士衆
　使其上下如一前後左右進退周旋如身之運臂臂
　之使指無不如意歐陽氏曰孫武嘗以其書干吳王
　闔廬闔廬用之西破楚北服齊晉而霸諸侯夫使武
　自用其書止於強霸及曹公用之然亦終不能㓕呉
　蜀豈武之術盡於此乎抑用之不極其能也蘓氏曰
　武用兵不能必克與書所言逺甚呉起與武一體之
　人也皆著書言兵世稱之曰孫吳然而起之言兵也
　輕法制草畧無所統紀不若武之書詞約而義盡然
　起始用於魯破齊及入魏又能制秦入楚楚復伯而
　武之所為乃如是書之不足信固矣
齊孫子八十九篇(圖四卷/)
　通典引孫臏曰用騎有十利吕氏春秋孫臏貴勢(司/馬)
　(遷曰孫子臏/脚兵法脩列)
呉起四十八篇
　隋志吳起兵法一卷今本三卷六篇(圖國至/勵士)所闕亡
　多矣唐氏曰司馬法在六藝兵法始孫吳皆後世變
　詐之兵非古之兵書也雖隂陽神農黄帝之號皆託
　也
范蠡二篇
　甘延夀𫝊投石拔距張晏注引范蠡兵法春秋正義
　賈逵以旝為發石一曰飛石引范蠡兵法作飛石之
　事以證之文選注引飛石重二十斤為機發行三百
　歩東萊吕氏曰越語下篇所載范蠡之詞多與管子
　勢篇相出入
兒良一篇
　吕氏春秋兒良貴後亦見賈生過秦
省伊尹太公
　刑法志凡兵所以存亡繼絶救亂除害也故伊吕之
　将子孫有國與商周並蘓氏曰世之論伊尹太公多
　以隂謀竒計歸之其説乃與漢陳平魏賈詡無異夫
　陳平賈詡之事張子房荀文若之所不為也而謂伊
　尹太公為之乎石林葉氏曰墨翟以太公於文王為
　忤合而孫武謂之用間且以嘗為文武将兵故尚權
　詐者多並縁自見吾意六韜所傳雜出春秋戰國以
　來兵家漢魏間好事者始掇為書而名之故獨晚出
　且後世言兵及周之隂權皆宗太公以為本謀司馬
　遷亦嘗言之矣而不能是正遷真多愛而好竒者哉
　兵形埶
蚩尤二篇
　髙帝紀祠黄帝祭蚩尤於沛庭注應劭曰蚩尤古天
　子好五兵瓉曰蚩尤庻人之貪者管子五行篇黄帝
　得蚩尤而明於天道則黄帝六相亦有蚩尤隋志梁
　有黄帝蚩尤兵法一卷
繇叙二篇
　古今人表繇余即由余疑叙當作余李筌太白隂經
　云秦由余有陣圗
魏公子二十二篇(圖十卷/)
　史記公子無忌為魏上将軍率五國之兵破秦軍於
　河外走蒙驁乗勝逐秦軍至函谷闗公子威震天下
　諸侯之客各進兵法公子皆名之故世俗稱魏公子
　兵法(史記注引七/畧云圖七卷)
項王一篇
　史記本紀髙祖與諸侯兵共撃楚軍與項羽决勝垓
　下淮隂侯将三十萬自當之孔将軍居左費将軍居
　右皇帝在後絳侯柴将軍在皇帝後項羽之卒可十
　萬淮隂先合不利却孔将軍費将軍縱楚兵不利淮
　隂侯復乗之大敗垓下東萊吕氏曰此陣即馬隆所
　謂魯公不識者也陣者兵之末羽以不仁失天下亦
　不在一戰利鈍之間然羽少學兵法畧知其意即不
　肯學負其雄才髙氣而無沉深縝宻之度其病卒見
　於此時是故騖大而忽小者君子懼焉
　兵隂陽
太壹兵法一篇
　隋唐志黄帝太一兵歴一卷武經總要太一者天帝
　之神也其星在天一之南總十六神知風雨水旱金
　革凶饉隂陽二局存諸秘式星文之次舍分野之災
　祥貴于先知逆為之偹用軍行師客主勝負盖天人
　之際相參焉
黄帝十六篇(圖三卷/)
　胡建𫝊上奏曰黄帝李法曰壁壘已定穿窬不繇路
　是謂姦人姦人者殺(顔師古注李者法官之號總主/征伐刑獄之事故稱其書為李)
　(法/)管子后土為李(説苑云黄/帝理法)
封胡五篇
　通典衛公兵法守城篇曰禽滑釐問墨翟守城之具
　墨翟荅以五六十事皆煩冗不便於用其後韋孝寛
　守晉州羊偘守臺城皆約封胡子伎巧之術(古今人/表封胡)
　(在上/中)
風后十三篇(圗二卷/)
　鄭康成云風后黄帝之三公也館閣書目風后握機
　一卷晉馬隆畧序卷首言本有三其一三百六十字
　其一三百八十字吕望所増其一行間有公孫𢎞等
　語或云武帝令霍光等習之於平樂館以輔少主偹
　天下之不虞今本載所増字亦有公孫𢎞語(薛氏詮/定云握)
　(竒經别有續闗記金革/旗麾進退趨闘之法)獨孤及風后八陣圖記云得
　其遺制於黄帝書之外篇裂素而圖之李靖問對云
　黄帝兵法世𫝊握竒文嚴從依風后大㫖為圖以擬
　方陳(隋志黄帝蚩尤風/后行軍秘術一卷)後漢張衡𫝊注春秋内事曰
　黄帝師於風后風后善於伏羲氏之道故推演隂陽
　之事武經總要曰大撓造甲子推天地之數風后演
　遁甲究鬼神之奥
力牧十五篇
　李筌太白隂經云風后演握竒圖復置虚實二壘力
　牧亦創營圖抱朴子云黄帝精推歩則訪山稽力牧
　講占候則詢風后
鬼容區三篇
　封禪書鬼㬰區號大鴻(古今人表注/臾容聲相近)素問鬼㬰區曰
　積考太始天元冊文
地典六篇
　後漢張衡傳師天老而友地典注帝王世紀黄帝以
　風后配上台天老配中台五聖配下台謂之三公其
　餘知天規紀(論語擿輔象/云知命窺紀)地典力牧常先封胡孔甲
　等或以為師或以為将
師曠八篇
　隋志師曠書三卷後漢蘓竟傳云猥以師曠襍事輕
　自眩惑注襍占之書也方術傳序師曠之書注今書
　七志有師曠六篇占災異(淮南子曰萇𢎞師曠先知/禍福言無遺䇿  又小說)
　(有師曠/六篇)
萇𢎞十五篇
　淮南鴻烈曰萇𢎞周室之執數者也天地之氣日月
　之行風雨之變律歴之數無所不通史記天官書昔
　之傳天數者周室史佚萇𢎞封禪書萇𢎞以方事周
　靈王諸侯莫朝周周力少萇𢎞乃明鬼神事設射狸
　首狸首者諸侯之不來者依物怪欲以致諸侯諸侯
　不從而晉人執殺萇𢎞周人之言方怪者自萇𢎞
推刑徳
　尉繚子天官篇梁惠王問曰黄帝刑徳可以百勝有
　之乎對曰刑以伐之徳以守之非所謂天官時日隂
　陽向背也人事而已矣淮南子兵畧訓注刑十二辰
　徳十日也(又天文訓云凡用太隂左前刑右背徳/撃鈎陳之衝辰以戰必勝以攻必尅)
　兵技巧
伍子胥十篇(圖一卷/)
　唐志伍子胥兵法一卷文選注引越絶書伍子胥水
　戰兵法内經武經總要云伍子胥對闔廬以船軍之
　教比陸軍之法
逢門射法二篇
　莊子羿逢蒙不能睥睨荀子羿蠭門者善服射淮南
　子重以逢蒙門子之巧孟子逢蒙學射於羿龜䇿傳
　羿名善射不如雄渠蠭門注引七畧有蠭門射法(後/之)
　(言姓者/皆作逢)吕氏春秋蠭門始習於甘蠅(三褒傳云/逢門子)
李将軍射法三篇
　李廣傳世世受射
望逺連弩射法具十五篇
　李廣以大黄射其禆将注孟康曰太公䧟堅郤敵以
　大黄參連弩愚按周官五射參連其一也李陵發連
　弩射單于注服䖍曰三十弩共一弦張晏曰三十絭
　共一臂劉氏謂如今合蟬或併兩弩共一弦之類秦
　始皇自以連弩候射大魚地理志南郡有發弩官武
　經總要曰弩者中國之勁兵四夷所畏服也古者有
　黄連百竹八檐雙弓之號絞車擘張馬弩之差今有
　參弓合蟬手射小黄皆其遺法若乃射堅及逺争險
　守隘怒聲勁勢遏衝制突者非弩不克然張遲難以
　應卒臨敵不過三發四發而短兵已接故或者以為
　戰不便於弩然則非弩不便於戰為将者不善於用
　弩也
蒲苴子弋法四篇
　列子詹何曰聞先大夫之言蒲且子之弋也(古善弋/射者)
　弱弓纎繳乗風振之連雙鶬於青雲之際用心専動
　手均也臣因其事放而學釣五年始盡其道(淮南子/曰蒲旦)
　(子連鳥於百仞之上禽張茂先/詩蒲盧縈􁁂神感飛  即蒲且)
劍道三十八篇
　史記自序司馬氏在趙者以傳劍論顯又序孫吳傳
　云非信廉仁勇不能傳兵論劍與道同符日者傳禇
　先生曰齊張仲曲成侯以善撃刺學用劍立名天下
　東方朔十五學撃劍
手摶六篇
　甘延夀試弁為期門(注弁/手摶)哀帝紀時覧卞射武戯(注/手)
　(摶為卞角/力為武戯)刑法志戰國稍増講武之禮以為戯樂用
　相夸視而秦更名角抵武帝紀元封三年春作角抵
　戱
蹵􁚚二十五篇
　劉向别録曰蹴鞠者傳言黄帝所作或曰起戰國時
　記黄帝蹴鞠兵勢也所以練武士知有才也今軍無
　事得使蹴鞠有書二十五篇史記霍去病穿域蹋鞠
　正義徐廣云穿地為營域按蹵鞠書有域説篇即今
　之打毬也黄帝所作戰國時程武士知其材力若講
　武(師古曰鞠以皮為之實以毛蹵蹋而戯也楊子云/斷木為棊梡革為鞠亦皆有法焉  蘓秦𫝊臨淄)
　(民六博/蹴鞠)
黄石公記(不著録/)
　後漢光武詔報臧宫馬武曰黄石公記曰柔能制剛
　弱能制強(注即張良於下邳圯所/見老人出一編書者)隋志黄石公三畧
　三卷梁又有黄石公記三卷館閣書目黄石公素書
　一巻凡六章恐依託
省墨子
　史記墨翟善守禦注墨子曰公輸般為雲梯之械成
　将以攻宋墨子聞之至于郢見公輸般墨子觧帯為
　城以牒為械公輸般九設攻城之機變墨子九距之
　公輸般之攻械盡墨子之守固有餘列子云墨翟之
　飛鳶韓非子云墨子為木鳶三年而成蜚一日而敗
　曰不如為車輗者巧也惠子聞之曰墨子大巧巧為
　輗拙為鳶詩正義引墨子偹衝篇後漢書注引墨子
　偹突篇
張良韓信序次兵法
　髙帝紀韓信申軍法李靖曰張良所學六韜三畧是
　也韓信所學穣苴孫武是也然大體不出三門四種
　而已
任宏論次兵書為四種
　淮海秦氏曰此四術者以道用之則為四勝不以道
　用之則為四敗事同而功異不可不察也何以知其
　然耶昔孫臏伏萬弩於馬陵之下魏軍至而伏發龎
　涓死焉王恢伏車騎材官三十萬於馬邑之旁匈奴
　覺之而去恢以自殺此則用權謀之異也馬服君救
　閼與既遣秦間卷甲而趨之二日一夜遂破秦軍曹
　公追劉先主一日一夜行三百里敗於烏林此則用
　形勢之異也西伯将獵卜之曰獲覇王之輔果得太
　公望而克商漢武卜諸将貳師最吉因以為将卒降
　匈奴此則用隂陽之異也申公巫臣教吳以車戰呉
　是以始通上國房琯用車以抗禄山賊投芻而火之
　王師奔潰此用技巧之異也豈非以道用之則為四
　勝不以道用之則為四敗乎雖然所謂道者何也治
　心養氣而已矣
　
　
　漢藝文志考證卷八
欽定四庫全書
　漢藝文志考證卷九
　　　　　　　　　　　　宋　王應麟　撰
　天文
常從日月星氣二十一卷(老子師之/)
　説苑常樅有疾老子徃問焉
泰階六符一卷
　東方朔傳願陳泰階六符以觀天變不可不省是日
　因奏泰階之事注應劭曰黄帝泰階六符經
漢日旁氣行事占驗三卷
　功臣表成帝時光禄大夫滑堪日旁占驗曰鄧弱以
　長沙将兵侯天文志云正朔所候决於日旁日旁雲
　氣人主象皆如其形以占(隋志夏氏日旁氣一卷許/氏譔魏氏日旁氣圗一卷)
夏氏日月傳(不著録/)
　天文志夏氏日月傳曰日月食盡主位也不盡臣位
　也
漢日食月暈襍變行事占驗十三卷
　五行志凡漢著紀十二世二百一十二年日食五十
　三朔十四晦三十六先晦一日三劉向傳漢興訖竟
　寧孝景帝尤數率三嵗一月而一食今連三年比食
　自建始以來二十嵗間而八食率二嵗六月而一發
　古今罕有天文志髙帝七年月暈圍參畢七重占曰
　畢昴間天街也街北胡也街南中國也昴為匈奴參
　為趙畢為邊兵宋祖冲之曰漢載四百食率在晦
海中星占驗十二卷
　後漢天文志注引海中占隋志有海中星占星圖海
　中占各一卷即張衡所謂海人之占也唐天文志開
　元十二年詔太史交州測景以八月自海中南望老
　人星殊髙老人星下衆星粲然其明大者甚衆圖所
　不載莫辨其名
海中二十八宿國分二十八卷
　淮南子天文訓星部地名角亢鄭氐房心宋尾箕燕
　斗牽牛越須女呉虚危齊營室東壁衛奎婁魯胃昴
　畢魏觜嶲參趙東井輿鬼秦桞七星張周翼軫楚
　又有二十八宿臣分未詳(吕氏曰十二次盖戰國言/星者以當時所有之國分)
　(配之通典曰當吳之未亡天下列國尚有數十韓魏/趙三卿又未為諸侯晉國猶在自吳㓕至分晋凡八)
　(十六年時既不/同若為分配)春秋正義曰星紀在於東北吳越實
　在東南魯衛東方諸侯遥屬戍亥之次又三家分晉
　方始有趙而韓魏無分趙獨有之漢書地理志分郡
　國以配諸次其地分或多或少鶉首極多鶉火甚狹
　徒以相傳為説其源不可得而聞之
甘氏嵗星經(不著録/)
　周禮保章氏以十有二嵗之相觀天下之妖祥注嵗
　星為陽右行於天大嵗為隂左行於地十二嵗而小
　周其妖祥之占甘氏嵗星經(史記正義甘徳楚人作/天文星占八卷隋志梁)
　(有石氏甘氏天文占各八卷程氏春秋分記曰嵗星/所在傳有明文考之汲冢師春紀述為詳謂嵗星毎)
　(嵗而成一分積百四十四年/而滿本數則為超辰之限)
石氏星經(不著録/)
　史記天官書索隠曰嵗星在正月晨見東方之名已
　下皆出石氏星經天文志兼載甘氏(周禮疏月令正/義引石氏星經)
　(隋志石氏星經簿讃一卷史/記正義石申作天文八卷)郎顗傳引石氏經曰嵗
　星出左有年出右無年
巫咸五星占(不著録/)
　隋志巫咸五星占一卷史記天官書昔之傳天數者
　殷商巫咸晉陳卓總甘石巫咸三家所著星圖大凡
　二百八十三官一千四百六十四星以為定紀乾象
　新書云天文録并諸家占書所載石申甘徳巫咸三
　家星座共二百八十三座總一千四百六十四星年
　代䆮逺宿次舛訛驗天文則去極不同蹟星書則次
　舍靡定将司天監銅渾儀測驗周天星次較定前書
　符契天道具列于左石申列舍星二十八座共一百
　六十六星赤中官星五十四座共三百十八星赤外
　官星三十八座共二百七十一星赤甘徳中官星五
　十九座共二百一星黒外官星三十九座共二百九
　星黒巫咸中官星九座共三十一星黄外官星二十
　座共九十五星黄石申紫㣲垣星一十二座共五十
　四星赤甘徳紫㣲垣星二十座共一百一星黒巫咸
　紫㣲垣星四座共一十八星黄
周髀(不著録/)
　隋志天文始于周髀一卷按周髀云昔者周公問於
　商髙曰(晉天文志周公受/於殷商盖字誤也)竊聞乎大夫善數請問古
　者包犧立周天歴度夫天不可階而升地不可尺寸
　而度請問數安從出商髙曰數之法出於圓方圓出
　於方方出於矩矩出於九九八十一故折矩以為句
　廣三股脩四徑隅五既方之外半其一矩環而共盤
　得成三四五兩矩共長二十有五是謂積矩故禹之
　所以治天下者此數之所生也周公曰大哉言數請
　問用矩之道商髙曰平矩以正繩偃矩以望髙覆矩
　以測深卧矩以知逺環矩以為圓合矩以為方方屬
　地圓屬天天圓地方(注北極之下髙人所居六萬里/滂沱四漬而下天之中央亦髙)
　(四旁六萬里是為形狀同歸而不殊途隆髙/齊軌而易以陳故曰天似盖笠地法覆盤)方數為
　典以方出圓笠以冩天天青黒地黄赤天數之為笠
　也青黒為表丹黄為裏以象天地之位是故知地者
　智知天者聖智出於句句出於矩夫矩之於數其裁
　制萬物唯所為耳周公曰善哉榮方曰周髀者何陳
　子曰古時天子治周此數望之從周故曰周髀髀者
　表也趙君卿序云渾天有靈憲之文盖天有周髀之
　法信都芳著四術周髀宗其序曰渾天覆觀以靈憲
　為文盖天仰觀以周髀為法
星傳(不著録/)
　天文志引星傳曰日者徳也月者刑也又曰客星守
　招揺蠻夷有亂又引月南入牽牛戒月入畢五行志
　劉向以為星傳曰心大星天王也其前星太子後星
　庻子也
歩五星日月以紀吉㓙之象
　周禮保章氏注五星有贏縮圜角日有薄食暈珥月
　有盈虧朓側匿之變七者右行列舍天下禍福變移
　所在皆見焉後魏天象志斑史以日暈五星之屬列
　天文志薄蝕彗孛之比入五行説七曜一也而分為
　二志故陸機云學者所疑也
　歴譜
黄帝五家歴三十三卷
　律歴志張夀王上書言黄帝調歴漢元年以來用之後
　課諸歴案漢元年不用調歴夀王及李信治黄帝調
　歴課皆疏閼夀王歴乃大史官殷歴也夀王猥曰安
　得五家歴後漢志黄帝造歴元起辛卯洪範五紀論
　曰民間亦有黄帝諸歴不如史官記之明也晉杜預
　云或用黄帝以來諸歴以推經傳朔日皆不諧合
顓頊歴二十一卷顓頊五星歴十四卷
　後漢志顓頊造歴元用乙卯(漢興襲秦正朔以張蒼/言用顓帝歴比於六歴)
　(疏閼中最/為㣲近)蔡邕論曰顓帝歴術曰天元正月己巳朔
　旦立春俱以日月起於天廟營室五度唐志大衍歴
　日度議洪範傳曰歴記始於顓帝上元太始閼蒙攝
　提格之嵗畢陬之月朔日己巳立春七曜俱在營室
　五度宋志祖冲之曰案五紀論黄帝歴有四法顓帝
　夏周並有二術詭異紛然孰識其正顓帝歴元嵗在
　乙邜而命歴序曰此術設元嵗在甲寅
夏殷周魯歴十四卷
　書正義云古時真歴遭戰國及秦而亡漢存六歴雖
　詳於五紀之論皆秦漢之際假託為之詩正義云今
　世有周歴魯歴盖漢初為之其交無遲速盈縮考日
　食之法而年月徃徃參差又云劉向五紀論載殷歴
　之法惟有氣朔而已後漢志夏用丙寅殷用甲寅周
　用丁巳魯用庚子宋祖冲之曰夏歴七曜西行特違
　衆法劉向以為後人所造殷歴日法九百四十而乾
　鑿度云殷歴以八十一為日法春秋書食有日朔者
　二十六以周歴考之失二十五魯歴校之又失十三
　占術之作皆在漢初周末春秋正義釋例云今魯歴
　不與春秋相符殆來世好事者為之非真也長歴稱
　凡經傳有七百七十九日漢末宋仲子集七歴以考
　春秋魯歴得五百二十九日失三百五十日唐大衍
　日度議曰甄曜度及魯歴南方有弧無井鬼北方有
　建星無南斗中氣議曰殷歴南至常在十月晦則中
　氣後天也周歴蝕朔差經或二日則合朔先天也合
　朔議曰春秋日蝕有甲乙者三十四殷歴魯歴先一
　日者十三後一日者三周歴先一日者二十二先二
　日九其偽可知矣晁氏曰夏傑在位五十有二年湯
　受天命放南巢實甲寅之歴也是為成湯之元不踰
　年而改元革命異乎繼世之君也考靈曜命歴序皆
　本於甲寅元(後漢志中興以來圖䜟漏泄而考靈曜/命歴序皆有甲寅元其所起在四分庚)
　(申元後百一十四/嵗朔差却二日)漢延光二年亶誦施延熹平四年
　馮光陳晃皆言歴元不正當用甲寅為元議郎蔡邕
　議之曰歴法黄帝顓頊夏殷周魯凡六家各自有元
　晃所據則殷歴元也然則甲寅為殷湯之元也審矣
　古諸儒生皆以為孔子用殷甲寅歴漢劉洪於歴最
　善其表言曰甲寅歴於孔子時效竊以春秋緯命歴
　推之可信洪言而公子譜所謂商起庚戌終戊寅者
　非也帝王譜謂湯元年壬寅一行歴謂成湯伐桀嵗
　在壬戌皆非也(程氏春秋分記曰周歴惟閏法/多差左氏所載屢以失閏為譏)
漢元殷周諜歴十七卷
　史記三代世表余讀諜記黄帝以來名有年數稽其
　歴譜諜終始五徳之傳古文咸不同乖異十二諸侯
　年表云讀春秋歴譜諜至周厲王
耿昌月行帛圖二百三十二卷耿昌月行度二卷
　後漢歴志賈逵論曰案甘露二年大司農中丞耿夀
　昌奏以圗儀度日月行考驗天運狀日月行至牽牛
　東井日過度月行十五度至婁角日行一度月行十
　三度赤道使然此前世所共知也
傳周五星行度三十九卷
　春秋正義以古今歴書推歩五星金水日行一度土
　三百七十七日行星十二度火七百八十日行星四
　百一十五度四者皆不得十二年而一終唯木三百
　九十八日行星三十三度十二年而彊一周舉其大
　數十二年而一終(隋志古歴五星並順行秦歴始有/金火之逆又甘石並時自有差異)
　(漢初測候乃知/五星皆有逆行)
帝王諸侯世譜二十卷
　溝洫志王横引周譜云定王五年河徙劉杳曰桓譚
　新論云太史公三代世表旁行邪上並效周譜桞芳
　曰司馬遷因周譜明世家大戴禮有五帝徳帝繫篇
　隋志漢氏帝王譜三卷龜山楊氏跂春秋公子血脉
　譜其傳本曰荀卿嘗仕於楚矣不用故退死蘭陵而
　史不記其嵗月以其時考之當在周秦之間而是書
　秦譜乃下及乎項㓕子嬰之際吾知其非荀卿氏作
　明矣然自古帝王世系與夫列國之君得姓受氏譜
　牒散亡而史傳無所考據於春秋之學尤闕然也而
　是書旁穿曲貫枝分派别較然如指諸掌非殫見洽
　聞者不能為也
日晷書三十四卷
　司馬公日景圖云日行黄道毎嵗有差地中當隨而
　轉移故周在洛邑漢在頴川陽城唐在汴州浚儀
許商筭術二十六卷
　溝洫志博士許商治尚書善為筭能度功用
九章筭術(不著録/)
　周禮保氏九數鄭司農云方田粟米差分少廣商功
　均輸方程贏不足旁要今有重差夕桀句股䟽曰方
　田以下皆依九章筭術而言重差夕桀句股此漢法
　増之後漢鄭𤣥傳通九章筭術注周公所作凡九篇
　(方田粟米差分少廣均輸/方程傍要盈不足句股)馬續傳善九章筭術(注劉/徽九)
　(章筭術曰商功五均輸/六盈不足七方程八)並無重差夕桀(禮記正義重/差差分一也)
　(去旁要以句股替之是為漢之九數馬融/干寳云今有夕桀各為一篇未知所出)梅福傳齊
　桓之時有以九九見者顔師古曰九九筭術若今九
　章五曹之輩魏劉徽九章筭經序包犧氏始畫八卦
　作九九之術以合六爻之變黄帝神而化之引而伸
　之建歴紀協律吕記稱𨽻首作數其詳未之聞也周
　公制禮有九數九章是矣漢北平侯張蒼大司農中
　丞耿夀昌皆以善筭命世蒼等因舊文遺殘各稱刪
　補故校其目與古或異而所論多近語夏侯陽筭經
　序筭數起自伏羲而黄帝定三數為十等𨽻首因以
　著九章(徐岳數術紀遺云黄帝為法數有十等及其/用也乃有三焉十等者謂億兆京垓秭壤溝)
　(澗正載三等者謂上中下也其下數者十十變之若/言十萬曰億十億曰兆十兆曰京也中數者萬萬變)
　(之若言萬萬曰億萬億曰兆萬萬兆曰京也上數者/數窮則變若言萬萬曰億億億曰兆兆兆曰京也從)
　(億至載終/於大衍)髙祖紀張蒼定章程如淳曰章歴數之章
　術程者權衡斗桶丈尺之法式(廣韻云説文筭長八/寸計歴數者也又有)
　(九章術漢許商杜忠/陳熾魏王粲並善之)
五紀論(不著録/)
　律歴志劉向總六歴列是非作五紀論後漢歴志五
　紀論日月循黄道南至牽牛北至東井率日月行一
　度月行十三度十九分度之七也五紀論推歩行度
　當時比諸術為近然猶未稽於古
以定三統服色之制
　劉歆作三統歴及譜三代各據一統天統子地統丑
　人統寅春秋緯樂緯云夏以十三月為正息卦受泰
　物之始其色尚黒以寅為朔殷以十二月為正息卦
　受臨物之牙其色尚白以鷄鳴為朔周以十一月為
　正息卦受復其色尚赤以半夜為朔三正記云正朔三
　而改文質再而復朱文公曰天開於子地闢於丑人
　生於寅故斗柄建此三辰之月皆可以為嵗首而三
　代迭用之
　五行
堪輿金匱十四卷
　周禮保章氏注輿雖有郡國所入度非古數也占夢
　注今八㑹其遺象䟽案堪輿大㑹有八小㑹亦有八
　又堪輿天老曰假令正月陽建於寅隂建在戍鄭荅
　張逸問案堪輿黄帝問天老事云四月有癸亥十月
　丁巳為隂陽交㑹史記日者傳禇先生云孝武時聚
　㑹占家問之某日可取婦乎堪輿家曰不可後漢王
　景參紀衆家數術之書堪輿日相之屬適於事用者
　集為大衍𤣥基唐吕才曰按堪輿經黄帝對天老始
　言五姓後魏殷紹以黄帝四序經文撮要為四序堪
　輿(揚雄甘泉賦屬堪輿以壁壘注張晏曰堪輿天地/總名孟康曰神名造圖宅書者公羊疏引堪輿云)
　(九月日體/在大火)
鍾律灾應二十六卷
　隋牛𢎞𫝊劉歆鍾律書云春宫秋律百卉必凋秋宫
　春律萬物必榮夏宫冬律雨雹必降冬宫夏律雷必
　發聲(見風/俗通)
鍾律叢辰日苑二十二卷
　日者𫝊叢辰家曰大凶
泰一二十九卷
　日者𫝊太一家曰大吉後漢髙彪𫝊天有太一五将
　三門注太一式凡舉事皆欲發三門順五将東萊吕
　氏曰古之醫者觀八風之虚實邪正以治病因有太
　乙九宫之説其説具於鍼經
風后孤虚二十卷
　龜䇿傳曰辰不全故有孤虚注六甲孤虚法甲子旬
　中無戌亥戌亥為孤辰巳為虚甲戌旬中無申酉申
　酉為孤寅邜為虚甲申旬中無午未午未為孤子丑
　為虚甲午旬中無辰巳辰巳為孤戌亥為虚甲辰旬
　中無寅邜寅邜為孤申酉為虚甲寅旬中無子丑子
　丑為孤午未為虚隋志遯甲孤虚記一卷伍子胥譔
　呉越春秋計􁞰曰孤虚謂天門地户也後漢方術𫝊
　注孤謂六甲之孤辰對孤為虚趙彦為宗資陳孤虚
　之法從孤撃虚以討賊(孟子注天時謂時日支干五/行王相孤虚之屬也正義云)
　(孤虚之法以一畫為孤無畫為虚二畫為實以六十/甲子日定東西南北四方然後占其孤虚實而向背)
　(之即知/吉凶矣)
羡門式法二十卷
　日者𫝊分䇿定卦旋式正棊周禮大史抱天時與大
　師同車鄭司農云抱式以知天時唐六典三式曰雷
　公太一六壬其局以楓木為天棗心為地刻十二神
　下布十二辰月令正義按隂陽式法梁元帝洞林序
　云羡門五将韓終六壬(司馬相如傳注羡門偈/石山上仙人羡門髙也)
五音竒胲用兵二十三卷五音竒胲刑徳二十一卷
　淮南子兵畧訓明於星辰日月之運刑徳竒賌之數
　背鄉左右之便此戰之助也注竒胲之數竒秘之數
　非常術史記倉公𫝊脈書上下經五色診竒咳術(咳/與)
　(胲/同)抱朴子云黄帝審攻戰則納音之䇿(左傳史龜曰/是謂沈陽可)
　(以興兵利以伐姜不利于商/姓之有五音盖已見於此)
翼氏風角(不著録/)
　翼奉傳注翼氏風角曰木落歸本水流歸末故木利
　在亥水利在辰金剛火疆各歸其鄉故火刑於午金
　刑于酉郎顗𫝊注風角謂候四方四隅之風以占吉
　凶蔡邕傳注翼氏風角曰風者天之號令所以譴告
　人君晉天文志京房著風角書有集星章所載妖星
　皆見於月旁隋志翼奉風角要候十一卷翼氏占風
　一卷京房風角要占三卷風角五音占五卷(郊祀志/注翼氏)
　(風角五徳東方甲南方丙/西方庚北方壬中央戊)
五行者五常之形氣也
　中庸注木神則仁金神則義火神則禮土神則智水
　神則信(朱文公曰知信二/字位置不能不舛)張文饒曰五運六氣天之
　五行也五音六律地之五行也納音人之五行也
羞用五事
　古文作敬用
其法亦起五徳始終
　史記歴書鄒衍明於五徳之𫝊而散消息之分沈約
　曰五徳更王有二家之説鄒衍以相勝立體劉向以
　相生為義
　蓍龜
龜書五十二卷
　隋志有龜經一卷晉掌卜大夫史蘓撰崇文總目三
　卷而五十二卷之書亡矣史記龜䇿傳楮先生所補
　亦其大畧也沈氏曰古之十者有繇辭周禮三兆其
　頌皆千有二百如鳯凰于飛和鳴鏘鏘間于兩社為
　公室輔専之渝攘公之羭一薫一蕕十年尚猶有臭
　如魚窺尾衡流而方羊裔焉大國㓕之将亡闔門塞
　竇乃自後踰大横庚庚余為天王夏啟以光是也後
　漢張衡傳注龜經有棲鹤兆梁后兆得夀房説文引
　太史卜書左傳晉趙鞅卜救鄭遏水適火服䖍云兆
　南行適火卜法横者為土立者為木邪向經者為金
　背金者為火因兆而細曲者為水(古文周書占曰蜉/蝣之羽飛集于户)
夏龜二十六卷
　龜䇿傳塗山之兆從而夏啟世墨子夏后開使飛廉
　析金于山鑄鼎於昆吾使翁難乙灼白若之龜繇曰
　逢逢白雲一南一北一西一東九鼎既成遷于三國
　張衡靈憲恒娥竊藥奔月将徃枚筮之於有黄有黄
　占之曰吉翩翩歸妹獨将西行逢天晦芒毋驚毋恐
　後且大昌此夏龜筮之見於書者(太史公曰三/王不同龜)
周易二十八卷
　史記大宛傳天子發書易云神馬當從西北來隋志
　京房有周易占守林飛侯四時候錯卦混沌委化逆
　刺占灾異占事焦贛費直有易林皆不著録(焦贛易/林十六)
　(卷卷有四林林六十有四繇凡六十四卦之變四千/九十有六東觀漢記孝明帝永平五年少雨上御雲)
　(臺自卦遇蹇以京氏易林占之繇曰螘封穴户天将/下雨沛獻王輔用體説卦謂螘穴居知雨京房延夀)
　(弟子今書蹇/繇實在震林)三統歴引易九戹左氏載筮辭大有之
　乾曰同復乎父敬如君所蠱曰千乗三去三去之餘
　獲其雄狐復曰南國􁀙射其元王中厥目其辭皆韻
　如焦林之類儀禮疏古用木畫地記爻今用錢三少
　為重九也三多為交六也兩多一少為單七也兩少
　一多為坼八也
周易隨曲射匿五十卷
　隋志有易射覆二卷又一卷東方朔傳上嘗使諸數
　家射覆朔自贊曰臣嘗受易請射之廼别蓍布卦而
　對(贊曰逢占射覆注逢占/逆吉事猶云逆刺也)
莫善於蓍龜
　今易作莫大乎蓍龜(劉向云龜千嵗而靈蓍百年而/神以其長久故能辨吉凶也)
　
　
　
　
　
　
　
　
　
　
　
　
　漢藝文志考證卷九
欽定四庫全書
　漢藝文志考證卷十
　　　　　　　　　　　　宋　王應麟　撰
　襍占
黄帝長桞占夢十一卷
　史記正義帝王世紀云黄帝夢大風吹天下之塵垢
　皆去又夢人執千鈞之弩驅羊萬羣帝寤而歎曰風
　為號令執政者也垢去土后在也天下豈有姓風名
　后者哉夫千鈞之弩異力者也驅羊數萬羣能牧氏
　為善者也天下豈有姓力名牧者哉於是依二占而
　求之得風后於海隅登以為相得力牧於大澤進以
　為将黄帝因著占夢經十一卷
嚏耳鳴襍占十六卷
　隋志梁有嚏書耳鳴書各一卷
請雨止雨二十六卷
　董仲舒傳以春秋灾異之變推隂陽所以錯行故求
　雨閉諸陽縱諸隂其止雨反是行之一國未嘗不得
　所欲隋志梁有董仲舒請禱圖三卷後漢輿服志注
　引仲舒止雨書(初學記引淮南子曰董/仲舒請雨秋用桐木魚)
泰壹襍子候嵗二十二卷
　天官書有候嵗羙惡漢之為天數者占嵗則魏鮮(隋/志)
　(東方朔歳/占一卷)
種樹臧果相蠶十三卷
　秦燒書所不去者醫藥卜筮種樹之書周禮馬質注
　蠶書蠶為龍精月直大火則浴其種
衆占非一而夢為大
　隋志有占夢書三卷京房撰志不著録西山真氏曰
　周官六夢之占獨所謂正夢者不縁感而得餘雖所
　因不同大抵皆感也感者何中有動焉之謂也其動
　也有真有妄夢亦随之雖昔聖賢不能無夢惟其私
　欲銷泯天理昭融兆朕所形亦莫非實髙宗之得説
　武王之克商皆是物也常人則不然方寸之靈莫適
　為主欲動情勝擾擾萬端故厭勞慕佚則徒歩而夢
　輿馬矣惡餒思飫則霍食而夢梁肉矣若是者皆妄
　也至於因夢而獲若主父苕榮之歌叔孫竪牛之兆
　似有其實矣而卒以基莫大之禍夢其果可慿耶非
　夢之不可慿也感之妄故夢亦妄也
人失常則訞興
　今左傳作人棄常則訞興
　形法
山海經十三篇
　隋志相𫝊以為夏禹所記二十三卷郭璞注釋乃劉
　歆所定書其南西北東及中山號五藏經十八篇其
　文最多海内海外大荒三經南西北東各一篇并海
　内經一篇總十八篇多者十餘簡少者二三簡其卷
　後或題建平元年四月丙戌待詔太常屬臣望校治
　侍中光禄勲臣龔侍中奉車都尉光禄大夫臣秀領
　主省序曰禹定髙山大川盖與伯翳主驅禽獸命山
　川類草木别水土四嶽佐之以周四方逮人跡之所
　希至及舟輿之所罕到内别五方之山外分八方之
　海紀其珍寳竒物異方之所生水土草木禽獸昆蟲
　麟鳯之所止休祥之所隠及四海之外絶域之國殊
　類之人古文之著明者也孝武時東方朔言異鳥之
　名孝宣時臣父向對貳負之臣皆以是書朝士由是
　多竒山海經者可以考休祥變怪之物見逺國異人
　之謡俗臣望所校凡三十二篇今定為十八篇顔之
　推曰山海經禹益所記而有長沙零陵桂陽諸暨後
　人所羼非本文也通典以為恢怪不經疑夫子刪詩
　書後尚竒者所作或先有其書如詭誕之言必後人
　所加也郭璞序曰東方生曉畢方之名劉子政辨盗
　械之尸王頎訪兩靣之客海民獲長臂之衣精驗潜
　效絶代懸符論衡謂董仲舒睹重常之鳥劉子政曉
　貳負之尸皆見山海經故能立二事之説今本十八
　卷劉歆定為十八篇多於志五篇固已不同尤袤定
　為先秦之書非禹及伯翳所作晁氏曰長沙零陵雁
　門皆郡縣名又載禹鯀後人參益之薛氏曰左傳稱
　大禹鑄鼎象物以知神姦入山林者不逢不若山海
　所述不幾是也經言大川所出及舜所葬皆秦漢時
　郡縣又有成湯文王之事筦子之文其非先秦有夏
　遺書審矣劉歆直云伯益所記又分伯益伯翳以為
　二人皆未之詳考於太史公記漢西京書非後世之
　作也山海經要為有本於古秦漢増益之書太史公
　謂言九州山川尚書近之至山海經禹本紀所言怪
　物余不敢言也然哉(朱文公曰記異物飛走之類多/云東向或云東首皆為一定之)
　(形疑本依/圗畫為之)
宫宅地形二十卷
　范氏曰考古卜地之法周始居豳相其隂陽觀其流
　泉度其隰原擇地利以便人事而已其作新邑也卜
　澗水東瀍水西又卜瀍水之東則推其不能决者而
　令之龜其法盖止於此彼風水向背附著之説聖人
　弗之詳焉雖然甲子作於大撓尚矣宣王揆日以田
　既吉戊又吉庚午則枝榦固有吉凶保章氏以星土
　辨九州之封域以觀妖祥則方隅固有休咎聖人弗
　之詳而未嘗廢其説
相人二十四卷
　荀子非相曰古者有姑布子卿今之世梁有唐舉陶
　𢎞景相經序相者盖性命之著乎形骨吉凶之表乎
　氣貌亦猶事先謀而後動心先動而後應表裏相感
　莫知所以然隋志相書四十六卷(史通曰許負相經/當時所聖見傳流)
　(俗/)
相六畜三十八卷
　隋志有伯樂相馬經寗戚相牛經荀子論堅白同異
　云曽不如好相鷄狗之可以為名也莊子徐无鬼見
　魏武侯告之相狗馬列子秦穆公謂伯樂曰子姓有
　可使求馬者乎曰有九方臯吕氏春秋古之善相馬
　者寒風是相口齒麻朝相頰子女厲相目衛忌相􁁉
　許鄙相􁩃投伐褐相胸脅管青相膹肳陳悲相股脚
　秦牙相前贊君相後凡此十人者皆天下之良工也
　又云齊有善相狗者其隣假以買取鼠之狗淮南子
　伯樂韓風秦牙筦青所相各異其知馬一也日者𫝊
　禇先生曰黄直丈夫也陳君夫婦人也以相馬立名
　天下留長孺以相彘立名滎陽禇氏以相牛立名(馬/援)
　(上馬式表近世有西河子輿明相法子輿𫝊儀長孺/𫝊丁君都君都𫝊楊子阿臣援師事子阿受相馬骨)
　(法孝武時善相馬者東門京鑄銅馬法臣謹依儀氏/䩭中帛氏口齒謝氏脣䰇丁氏身中偹此數家骨相)
　(以為法洪氏曰今時相馬者間有之相牛/者殆絶所謂相鷄狗彘者不復聞之矣)
苟非其人道不虚行
　司馬公原命曰天道精㣲非聖人莫能知今學者未
　能通人理之萬一而遽從事於天昔眭孟知有王者
　興於㣲賤而不知孝宣乃欲求公孫氏禪以天下翼
　奉知漢有中衰阨㑹之象而不知王莽乃云洪水為
　灾西門君惠知劉秀當為天子而不知光武乃謀立
　國師公劉秀秀亦更名以應之皆無益於事是以聖
　人之教治人而不治天知人而不知天
宋有子韋
　新序宋景公時熒惑在心子韋曰熒惑天罰也心宋
　分野也隂陽家宋司星子韋三篇
楚有甘公
　天官書在齊甘公此云楚當考張耳傳甘公曰東井
　秦分先至必王楚必屬漢
漢有唐都
　太史公學天官於唐都(律歴志造太初歴方士唐都/與焉都分天部天官書漢之)
　(為天數者/星則唐都)
序數術為六種
　張文饒曰象生於數數生於理故天地萬物之生皆
　祖於數聖人先知先覺因制之以示人以分天度量
　地理觀之天地皆有數况人物乎始自伏羲畫卦以
　用太極神農植榖以用元氣於是黄帝制歴分天度
　也畫野分圻量地里也其餘𨽻首造筭大橈造甲子
　蒼頡制字岐伯論醫伶論造律皆以理數而示人者
　也
　醫經
黄帝内經十八卷
　王冰曰素問即其經之九卷也兼靈樞九卷廼其數
　焉雖復年移代革而授學猶存懼非其人而時有所
　隠故第七一卷師氏藏之今之奉行惟八卷爾林億
　曰皇甫士安靈樞經序云今有鍼經九卷素問九卷
　素問九卷并十八卷即九經也素問第九卷皇甫士安
　名為鍼經楊𤣥操云黄帝内經二帙帙各九卷按隋
　志謂之九靈王冰名為靈樞素問第七卷亡已久士
　安序甲乙經云亦有亡失隋志載梁七録云止存八
　卷而冰得舊藏之卷今竊疑之天元紀大論五運行
　論六㣲㫖論氣交變論五常政論六元正紀論至真
　要論七篇與餘篇畧不相通疑此七篇乃隂陽大論
　之文王氏取以補所亡之卷又曰黄帝坐明堂之上
　臨觀八極考建五常與岐伯上窮天紀下極地理逺
　取諸物近取諸身更相問難於是雷公之倫授業𫝊
　之而内經作蒼周之興秦和述六氣之論越人得其
　一二演而述難經倉公𫝊其舊學仲景撰其遺論晉
　皇甫謐刺而為甲乙隋楊上善纂而為太素全元起
　始為訓觧闕第七一通唐寳應中王冰得先師所藏
　之卷為注合八十一篇二十四卷按隋志始有素問
　之名晉皇甫謐已云素問論病精辨王叔和西晉人
　撰脉經云出素問鍼經漢張仲景傷寒論集云撰用
　素問是則素問之名起漢世也全元起曰素者本也
　問者黄帝問岐伯也按乾鑿度大素者質之始名或
　由此館閣書目黄帝鍼經九卷八十一篇與靈樞經
　同鍼經以九鍼十二原為首靈樞以精氣為首間有
　詳畧程子曰素問之書必出於戰國之末夏竦銅人
　腧穴針灸圖經序曰黄帝問岐伯盡書其言藏於金
　蘭之室洎雷公請問其道乃坐明堂以授之後世言
　明堂者以此(皇甫謐曰素問九卷是原本經脉其義/深奥不可容易覧也又有明堂孔穴鍼)
　(灸治要皆黄帝/岐伯遺事也)
扁鵲内經九卷
　隋志黄帝八十一難經二卷崇文總目秦越人撰(秦/越)
　(人采黄帝内經精要之説凡八十一章編/次為十三類理趣深逺非易了故名難經)館閣書目
　脉經一卷題扁鵲撰凡十六篇史記倉公師公乗陽
　慶𫝊黄帝扁鵲之􁀧書太史公曰扁鵲言醫為方者
　宗王勃八十一難經序曰岐伯以授黄帝黄帝歴九
　師以授伊尹伊尹以授湯湯歴六師以授太公太公
　以授文王文王歴九師以授醫和醫和歴六師以授
　秦越人秦越人始定立章句歴九師以授華佗華佗
　歴六師以授黄公黄公以授曹元
箴石
　内經素問岐伯曰鑱石鍼艾治其外説苑扁鵲先造
　軒光之竈八成之湯砥鍼礪石取三陽五輸子容擣
　藥子明吹耳陽儀反神子越扶形子越矯摩太子遂
　得復生王僧孺曰古以石為針説文砭以石刺病也
　東山經髙氏之山多針石郭璞云可以為砭針春秋
　傳羙疢不如惡石服䖍云石砭石也季世無復佳石
　故以鐡代之
　經方
泰始黄帝扁鵲俞拊方二十三卷(應劭曰黄帝時醫/)
　黄帝八十一難序云秦越人與軒轅時扁鵲相類仍
　號之為扁鵲扁鵲傳上古之時醫有俞拊治病不以
　湯液醴灑鑱石橋引案杌毒熨一撥見病之應因五
　藏之輸湔浣腸胃漱滌五藏練精易形周禮疾醫注
　脉之大候要在陽明寸口能専是者其惟秦和乎岐
　伯榆柎則兼彼數術者吕氏春秋巫彭作醫説苑上
　古之為毉者曰苖父中古之為毉者曰俞柎(帝王世/紀黄帝)
　(使岐伯嘗味百草典醫療疾今經方本草之書咸出/焉素問云上古使僦貸季理色貸季理色脉而通神)
　(明注岐伯/祖世之師)
湯液經法三十二卷
　内經素問有湯液醪醴論事物紀原湯液經出於商
　伊尹郊祀志莽㠯方士蘓樂言起八風臺於宫中作
　樂其上順風作液湯皇甫謐曰仲景論伊尹湯液為
　十數卷
本草(不著録/)
　淮南子云神農嘗百草之滋味一日而七十毒梁七
　録神農本草三卷按平帝紀元始五年舉天下通知
　方術本草者郊祀志成帝初有本草待詔樓䕶𫝊少
　誦醫經本草方術數十萬言其名見於此陶𢎞景云
　疑仲景元化等所記舊經三卷藥止三百六十五種
　𢎞景以名醫别録亦三百六十五種合七百三十種
　因而注釋分為七卷唐顯慶中李勣于志寧等刋定
　蘓㳟増一百十四種廣為二十一卷并圖合五十四
　篇志寜曰世謂神農氏嘗藥以拯含氣而黄帝以前
　文字不傳以識相付至􁀙雷乃載篇冊然所載郡縣
　多是漢時疑張仲景華佗所記國朝開寳中盧多遜
　重定増百三十有三種嘉祐中掌禹錫補注附以新
　補八十有二種新定十有七種合一千七百有六種
　分二十有一卷新舊混并經之本文遂晦周禮疾醫
　注五藥其治合之齊則存乎神農子儀之術疏案劉
　向云扁鵲使子儀脉神又中經簿云子儀本草經一
　卷儀與義一人也子義亦周末時人(六典注凡藥八/百五十種三百)
　(六十神農本經一百八十二名醫别録一百十四新/修新附一百九十四有名無用帝王世紀黄帝使岐)
　(伯嘗味草本定本草/經造醫方以療衆疾)張仲景金匱云神農能嘗百藥
本草石之寒温
　此論經方之語而無本草之名
　房中
容成隂道二十六卷
　後漢方術𫝊汵夀光行容成公御婦人法列仙𫝊容
　成公自稱黄帝師見於周穆王能善補𨗳之事取精
　於𤣥牝其要谷神不死髪白復黒齒落復生神仙𫝊
　甘始依容成𤣥素之法更演益之為十卷
　神僊
宓戯襍子道二十篇
　帝王世紀宓戯畫八卦以通神明之徳類萬物之情
　所以六氣六腑五臟五行隂陽水火升降得以有象
　百病之理得以類推炎黄因斯乃嘗味百藥而制九
　鍼莊子曰伏戯得之以襲氣毋
黄帝襍子歩引十二卷
　列子天瑞篇引黄帝書曰谷神不死是謂𤣥牝梁肅
　導引圗序朱少陽得其術於黄帝外書又加以元禽
　化禽之説乃志其善者演而圗之隋志有引氣圗道
　引圗抱朴子云黄帝論導養而質𤣥素二女著體診
　則受雷岐西山真氏曰養生之説出於老子谷神章
　其最要也莊子曰黄帝得之以登雲天
黄帝岐伯按摩十卷
　唐六典按摩博士一人注崔寔正論云熊經鳥伸延
　年之術故華佗有六禽之戯魏文有五搥之鍜僊經
　云户樞不朽流水不腐謂欲使骨節調利血脉宣通
　(韓詩外傳扁鵲砥/鍼厲石子游按摩)周禮疏案劉向云扁鵲使子術案摩
黄帝襍子芝菌十八卷
　黄氏曰神農經五芝久食輕身延年不老先秦之世
　未有稱述芝草者漢武宣世始以為瑞黄帝内傳王
　母授神芝圗十二卷水經注黄帝登具次之山受神
　芝圗於黄盖童子
泰一襍子黄冶三十一卷
　郊祀志谷永曰明於天地之性不可惑以神怪知萬
　物之情不可罔以非類諸背仁義之正道不遵五經
　之法言而盛稱竒怪鬼神廣崇祭祀之方求報無福之
　祠及言世有僊人服食不終之藥䢣興輕舉登遐倒
　景覧觀縣圃浮㳺蓬萊耕耘五徳朝種暮穫與山石
　無極黄冶變化堅氷淖溺化色五倉之術者皆姦人
　惑衆挾左道懐詐偽以欺罔主聴其言洋洋滿耳若
　将可遇求之盪盪如係風捕景終不可得是以明王
　距而不聴聖人絶而不語(劉向傳淮南有枕中鴻寶/苑祕書書言神仙使鬼神)
　(為金之術龜策傳禇先生曰臣為郎時見萬畢石朱/方唐志淮南王萬畢術一卷隋志金丹玉液長生之)
　(事歴代麋費不可/勝紀竟無效焉)
神僊十家
　司馬公曰老莊之書大指欲同死生輕去就而為神
　仙者服餌修錬以求輕舉錬草石為金銀其為術正
　相戾是以劉歆七畧叙道家為諸子神仙為方技其
　後復有符水禁呪之術至㓂謙之遂合而為一至今
　循之其訛甚矣蘓氏曰黄帝老子之道本也方士之
　言末也羅氏曰秦猶以博士領其方而號其人為列
　仙之儒明猶有所本非若後世夸者之傳也歐陽氏
　曰自古有道無仙後世之人知有道而不得其道不
　知無仙而妄學仙葛洪云秦阮倉所記有數百人劉
　向所纂又七十一人(顔之推云列仙傳劉向所造而贊/云七十四人出佛經非本文也)
索隠行怪
　中庸素隠朱文公按漢書作索
論病以及國原診以知政
　晉語趙文子曰醫及國家乎醫龢對曰上醫醫國其
　次疾固醫官也
大凡書六畧三十八種
　景迂晁氏曰劉歆告揚雄云三代之書藴藏於家直
　不計耳顧弗多耶今有一周易而無連山歸藏有一
　春秋而無千二百國寳書及不修春秋有鄉禮二士
　禮七大夫禮二諸侯禮四諸公禮一而天子之禮無
　一傳者不知其傳孰多於其亡耶隋志光武篤好文
　雅明章尤重經術鴻生鉅儒負袠自逺而至石室蘭
　臺彌以充積又於東觀及仁夀閤集新書校書郎班
　固傳𫝊等典掌焉並依七畧為書部固編為藝文志
　晁氏公武曰劉歆始著七畧總録羣書至荀朂更著
　新簿分為四部盖合兵書術數方技於諸子自春秋
　類春秋史記别為一六藝諸子詩賦皆仍歆舊其後
　歴代所編書目如王儉阮孝緒之徒咸從歆例謝靈
　　運任昉之徒皆從朂例唐分經史子集藏於四庫是
　　亦祖述朂而加詳焉歐陽公謂始於開元矣
　　　　决疑曰自六經以至隂陽之家其數或多或
　　　　少春秋九百四十八篇而其數之不及者七
　　　　十有一道家九百十三篇而其數之衍者四
　　　　十有四自此以後蓍龜一家而卷之溢於目
　　　　者八十醫經一家而卷之不登其總者四十
　　　　有一或者其傳於後世有以私意増損者邪
　　　　夾漈鄭氏曰蕭何入咸陽收秦律令圖書則
　　　　秦亦未嘗無書籍也其所焚者一時間事耳
　　　　秦人之典蕭何能收於草昧之初蕭何之典
　　　　歆何不能紀於承平之後是所見有異也范
　　　　氏曰漢時以竹簡冩書在天下者至少非秘
　　　　府不能偹非如後世以紙傳冩流布天下所
　　　　在皆有也
　漢藝文志考證卷十
