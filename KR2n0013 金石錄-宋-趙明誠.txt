#+TITLE: 金石錄-宋-趙明誠
#+DATE: 2016-06-11 12:22:42
#+SOURCE: github.com/kanripo/KR2n0013 master 18f2a3b7                
金石錄叙
余自少小喜從當世學士大夫訪問前代金石刻詞以廣
異闻後淂歐陽文忠公集古錄讀而賢之以為是正譌謬
有功于後學甚大惜其尚有漏落又無歲月先後之次思
欲廣而成書以傳學者於是益訪求蔵蓄凡廿年而後粗
備上自三代下及隋唐五季内自亰師達于四方遐邦絶
域夷狄所傳倉史以来古文竒字大小二篆分隷行草之
書鐘鼎盙簋尊敦甗鬲盤杅之銘詞人墨客詩歌賦頌碑
志叙記之文章名卿賢士之功烈行治至于浮屠老子之
說凡古物竒器豊碑巨刻所載与夫殘章斷畫磨滅而僅
存者略無遺矣因次其先後為二千卷余之致力于斯可
謂勤且久矣非特區區為玩好之具而已也盖竊嘗以謂
詩書以後君臣行事之跡悉載于史雖是非褒貶出于秉
筆者私意或失其實然至于善惡大莭有不可誣而又傳
諸既久理當依據若夫歲月地理官爵世次以金石考之
其牴牾十常三四盖史牒出于後人之手不能無失而刻
詞當時所立可信不疑則又攷其異同参以他書為金石
錄三十卷至于文辭之􁁷惡字畫之工拙覧者當自淂之
皆不復論嗚呼自三代㠯来聖賢遺迹著于金石者多矣
盖其風雨侵蝕與夫樵夫牧童毁傷淪棄之餘幸而存
者止此爾是金石之固猶不足恃然則所謂二千卷者終
㱕于磨㓕而余之是書有時而或傳也孔子曰飽食終日
無所用心也難矣哉不有博奕者乎為之猶賢乎己是書
之成其賢于無所用心豈特博奕之比乎輒錄而傳諸後
世好古博雅之士其必有𥙷焉東武趙明誠序
金石錄卷苐一　目錄一(三代秦漢)
第一古器物銘一
苐二古器物銘二
苐三古器物銘三
苐四古器物銘四
苐五古器物銘五
苐六古器物銘六
苐七古器物銘七
苐八古器物銘八
苐九古器物銘九
苐十古器物銘十
苐十一古器物銘十一
苐十二古器物銘十二
苐十三古器物銘十三
苐十四古器物銘十四
苐十五古器物銘十五
苐十六續古器物銘上
苐十七續古器物銘中
苐十八續古器物銘下
第十九安州所獻六器銘
苐二十齊鍾銘
苐二十一家蔵古器物銘上
苐二十二家蔵古器物銘下
苐二十三石本古器物銘一
苐二十四石本古器物銘二
苐二十五石本古噐物銘三
苐二十六石本古器物銘四
苐二十七吉日癸己字
苐二十八石鼓文
苐二十九秦詛椘文一
苐三十詛椘文二
苐三十一詛椘文三
苐三十二玊璽文
苐三十三秦泰山刻石
苐三十四秦瑯邪䑓刻石
苐三十五秦之罘山刻石
苐三十六秦嶧山刻石
苐三十七漢鄭三益闕銘(武帝建元二年自劉聦後屢/以建元紀年此銘字畫非晉)
(已後/人書)
苐三十八漢陽朔塼字(成帝陽朔四年)
苐三十九漢居攝墳壇刻石二(居攝二年)
苐四十漢巴官鐡量銘(明帝永平七年)
苐四十一漢㑹稽東部都尉路君闕銘(永平八年)
苐四十二漢南武陽功曺闕銘(章帝元和二年)
苐四十三漢南武陽功曹墓闕銘(章和元年)
苐四十四漢章和石記(章和二年)
苐四十五漢王稚子闕銘(漢史云漢元興元年卒)
苐四十六漢謁者景君表(安帝元𥘉元年)
苐四十七漢謁者景君碑隂
苐四十八漢郯令景君闕銘(元𥘉四年)
苐四十九漢窆室銘(順帝永建元年五月)
苐五十漢麟鳳賛并銘(永建元年七月)
苐五十一漢國三老袁君碑(永建六年二月)
苐五十二漢西嶽石闕銘(永和元年五月)
苐五十三漢張平子碑(史云永和四年卒)
苐五十四漢張平子後碑
苐五十五漢張平子殘碑
苐五十六漢北海相景君碑(漢安二年八月)
苐五十七漢北海相景君碑隂
苐五十八漢敦煌長史武班碑(建和元年三月)
苐五十九漢武氏石闕記(建和元年三月)
苐六十漢費亭侯曺騰碑(建和元年)
苐六十一漢司隷楊厥開石門頌上(建和二年)
苐六十二漢司隷楊厥開石門頌下
苐六十三漢呉郡丞武開明碑(建和二年十一月)
苐六十四漢張公廟碑(和平元年正月)
苐六十五漢祝長嚴訢碑(和平元年)
苐六十六漢従事武梁碑(元嘉元年)
苐六十七漢平都矦相蒋碑(元嘉二年三月)
苐六十八漢孔子廟置卒史碑(元嘉三年三月乃永興/元年)
苐六十九漢孔德讓碣(永興二年)
第七十漢東海相桓君海廟碑(永夀元年)
苐七十一漢孔君墓碣(永夀元年)
苐七十二漢韓明府孔子庿碑(永夀二年九月)
苐七十三漢韓明府孔子庿碑隂
苐七十四漢吉成矦州輔碑(永夀二年十二月)
苐七十五漢州輔碑隂
苐七十六漢州輔墓石獸膊字
苐七十七漢韓府君孔子庿碑(永夀三年七月)
苐七十八漢韓府君孔子庿碑隂
苐七十九漢郎中鄭君碑(延熹元年二月)
苐八十漢中常侍樊安碑(延熹元年八月)
苐八十一漢丹陽太守郭旻碑(延熹元年十月)
苐八十二漢議郎元賔碑(延熹二年二月)
苐八十三漢孫叔敖碑(延熹三年五月)
苐八十四漢孫叔敖碑隂
苐八十五漢封丘令王元賞碑(延熹四年五月)
苐八十六漢王元賞碑隂
苐八十七漢兾州刾史王純碑(延熹四年八月)
苐八十八漢王純碑隂
苐八十九漢河東地界石記(延熹四年)
苐九十漢倉頡庿人名(延熹五年正月)
苐九十一漢成皐令任伯嗣碑(延熹五年)
苐九十二漢任伯嗣碑隂
苐九十三漢桐柏庿碑(延熹六年正月)
苐九十四漢平輿令薛君碑(延熹六年二月)
苐九十五漢山陽太守祝睦碑(延熹七年八月)
苐九十六漢祝睦後碑
苐九十七漢太山都尉孔宙碑(延熹七年十月)
苐九十八漢孔宙碑隂
苐九十九漢西嶽華山碑(延熹八年四月)
苐一百漢老子銘(延熹八年七月)
苐一百一漢尭庿碑(永康元年題延熹十年二月)
苐一百二漢尭庿碑隂
苐一百三漢􁉥州刾史度尚碑(永康元年)
苐一百四漢車騎將軍馮緄碑(永康元年十二月)
苐一百五漢魯相史晨孔子庿碑(靈帝建寕元年四月)
苐一百六漢史晨孔子冢碑(建寜元年四月)
苐一百七漢竹邑矦相張夀碑(建寕元年五月)
苐一百八漢廣漢縣令王君神道(建寕元年十月)
苐一百九漢兾州従事張表碑(建寕元年十二月)
苐一百十漢堵陽長謁者劉君碑(建寕元年)
苐一百十一漢史晨孔子庿碑(建寕二年三月)
苐一百十二漢金鄉守長侯君碑(建寕二年四月)
苐一百十三漢栁孝廉碑(建寕二年六月)
苐一百十四漢衛尉卿衡方碑(建寕三年二月)
苐一百十五漢沛相楊君碑(建寕三年四月)
苐一百十六漢沛相楊君碑隂
苐一百十七漢淳于長夏承碑(建寕三年六月)
苐一百十八漢郎中馬君碑(建寕三年十二月)
苐一百十九漢慎令劉君碑(建寕四年五月)
苐一百二十漢武都令太守李翕碑(建寕四年六月)
苐一百二十一漢李翕碑隂
苐一百二十二漢博陵太守孔彪碑(建寕四年七月)
苐一百二十三漢孔彪碑隂
苐一百二十四漢北軍中候郭君碑(建寕四年九月)
苐一百二十五漢李翕造郙閣頌(建寕五年二月)
苐一百二十六漢仲君碑(建寕五年四月)
苐一百二十七漢成陽靈䑓碑(建寕五年五月)
苐一百二十八漢靈䑓碑隂
苐一百二十九漢廷尉仲定碑(熹平元年七月)
苐一百三十漢故民吳公碑(熹平元年十二月)
苐一百三十一漢司隷挍尉鲁峻碑(熹平二年四月)
苐一百三十二漢玄儒先生碑(熹平三年正月)
苐一百三十三漢桂陽太守周君頌(熹平三年五月)
苐一百三十四漢桂陽太守周君頌隂
苐一百三十五漢繁陽令楊君碑(熹平三年)
苐一百三十六漢繁陽令楊君碑隂
苐一百三十七漢石經遺字上(漢史云熹平四年立)
苐一百三十八漢石經遺字中
苐一百三十九漢石經遺字下
苐一百四十漢堂谿典嵩髙山石闕銘(熹平四年)
苐一百四十一漢尭庿碑(熹平四年十二月)
苐一百四十二漢尭庿碑隂
苐一百四十三漢倉頡庿碑(熹平六年正月)
苐一百四十四漢斥彰長斷碑(熹平六年)
苐一百四十五漢梁相費汎碑(無建立年月錄于其子/堂邑令碑前)
苐一百四十六漢堂邑令費君碑(熹平六年)
苐一百四十七漢費君碑隂
苐一百四十八漢郎中王君碑(光和元年正月)
苐一百四十九漢太尉陳球碑(光和元年)
苐一百五十漢陳球後碑
苐一百五十一漢陳球碑隂
苐一百五十二漢華嶽碑(光和二年正月)
苐一百五十三漢太尉郭禧碑(光和二年五月)
苐一百五十四漢郭禧碑隂
苐一百五十五漢郭禧後碑
苐一百五十六漢郭禧後碑隂
苐一百五十七漢樊毅西嶽碑(光和二年)
苐一百五十八漢西嶽碑(光和二年十二月)
苐一百五十九漢劉尋禹庿碑(光和二年十二月)
苐一百六十漢兾州従事郭君碑(光和三年十月)
苐一百六十一漢逄童子碑(光和四年四月)
苐一百六十二漢逄童子碑隂
苐一百六十三漢三公碑(光和四年四月)
苐一百六子四漢殽阮君神祠碑(光和四年六月)
苐一百六十五漢殽阮君神祠碑隂
苐一百六十六漢無極山神碑(光和四年八月)
苐一百六十七漢楊州刾史敬使君碑(光和四年闰九/月)
苐一百六十八漢藁長蔡君頌(光和四年十二月)
苐一百六十九漢藁長蔡君碑隂
苐一百七十漢安平相孫根碑(光和四年十二月)
苐一百七十一漢孫根碑隂
苐一百七十二漢凉州刾史魏君碑(光和四年)
苐一百七十三漢碭孔君神祠碑(光和五年六月)
苐一百七十四漢成陽令唐君頌(光和六年六月)
苐一百七十五唐君碑隂
苐一百七十六漢白石神君碑(光和六年)
苐一百七十七漢幽州刾史朱龜碑(光和六年)
苐一百七十八漢朱龜碑隂
苐一百七十九漢司隷従事郭究碑(中平元年)
苐一百八十漢都鄉正街彈碑(中平二年正月)
苐一百八十一漢太尉劉寛碑(中平二年二月)
苐一百八十二漢劉寛碑隂
苐一百八十三漢劉寛後碑
苐一百八十四漢劉寛後碑隂
苐一百八十五漢尉氏令鄭君碑(中平三年)
苐一百八十六漢尉氏令鄭君碑隂
苐一百八十七漢趙相劉衡碑(中平四年三月)
苐一百八十八漢小黄門譙君碑(中平四年七月)
苐一百八十九漢陳君碑(中平四年九月)
苐一百九十漢陳仲弓碑(中平五年)
苐一百九十一漢陳仲弓碑隂
苐一百九十二漢陳仲弓壇碑
苐一百九十三漢圉令趙君碑(獻帝𥘉平元年十一月)
苐一百九十四漢周公禮殿記(題𥘉平五年九月)
苐一百九十五漢巴郡太守樊君碑(建安十年三月)
苐一百九十六漢熊君碑(建安二十一年)
苐一百九十七漢熊君碑隂
苐一百九十八漢宗資墓天祿辟邪字
苐一百九十九漢司空宗俱碑
苐二百漢宗俱碑隂
金石錄卷苐一
金石錄卷苐二　目錄二(漢/魏/吳/晉/偽漢偽趙東魏梁)
第二百一漢太尉楊震碑
苐二百二漢楊震碑隂
苐二百三漢馮使君墓闕銘
苐二百四漢髙陽令楊君碑
苐二百五漢髙陽令楊君碑隂
苐二百六漢琅邪相王君墓闕銘
苐二百七浚儀令衡立碑
苐二百八漢光禄勲劉曜碑
苐二百九漢張矦殘碑
苐二百十漢􁉥州従事苑鎮碑
苐二百十一漢髙君墓闕銘
苐二百十二漢武隂令髙君墓闕銘
苐二百十三漢趙相邕府君碑(闕銘附)
苐二百十四漢逄府柱篆文
苐二百十五漢執金吾丞武榮碑
苐二百十六漢永樂少府賈君闕銘
苐二百十七漢車騎将軍闕銘
苐二百十八漢酸棗令劉熊碑
苐二百十九漢劉熊碑隂
苐二百二十漢臨朐長仲君碑
苐二百二十一漢頻陽令宋君殘碑
苐二百二十二漢小黄令徴試博士墓闕
苐二百二十三漢冨春丞張君碑
苐二百二十四漢蜀郡太守任君神道
苐二百二十五漢蜀郡屬國都尉王君神道
苐二百二十六漢陽都長徐君冡闕銘
苐二百二十七漢司空殘碑
苐二百二十八漢司空殘碑隂
苐二百二十九漢益州太守楊宗墓闕銘
苐二百三十漢益州刾史薛君巴郡太守劉君碑
苐二百三十一漢巴郡太守張府功徳叙
苐二百三十二漢鲁相謁孔子碑
苐二百三十三漢南陽太守秦君碑額
苐二百三十四漢河南尹蘓君碑額
苐二百三十五漢禹庿碑
苐二百三十六漢禹庿碑隂
苐二百三十七漢司空掾陳君碑額
苐二百三十八漢不其令董君闕銘
苐二百三十九漢武氏石室畫像一
苐二百四十漢武氏石室畫像二
苐二百四十一漢武氏石室畫像三
苐二百四十二漢武氏石室畫像四
苐二百四十三漢武氏石室畫像五
苐二百四十四漢膠水縣王君庿門碑(以上諸碑皆無歲/月或殘缺)
苐二百四十五戚伯著碑
苐二百四十六漢殘碑一
苐二百四十七漢殘碑二
苐二百四十八漢殘碑三
苐二百四十九漢殘碑四
苐二百五十仙人唐君碑
苐二百五十一逄君殘碑
苐二百五十二四皓神位刻石
苐二百五十三相府小史夏堪碑
苐二百五十四山陽府卒史司馬留碑
苐二百五十五督郵班碑
苐二百五十六首山復民碑
苐二百五十七首山復姓名
苐二百五十八鍾君碑(以上諸碑無年月其字畫皆東漢/人書附于漢碑之次)
苐二百五十九郭先生碑
苐二百六十魏大饗碑(延康元年/饗碑附/唐大中年重刋大)
苐二百六十一魏受禪表(魏文帝黄𥘉元年)
苐二百六十二魏百官公卿奏上
苐二百六十三魏百官公卿奏下
苐二百六十四魏孔子庿碑(黄𥘉元年)
苐二百六十五魏横海将軍吕君碑(黄初二年正月)
苐二百六十六魏范式碑(明帝青龍三年正月)
苐二百六十七魏范式碑隂
苐二百六十八魏太㒒荀碑(齊王正始五年六月)
苐二百六十九魏大㒒荀君碑隂
苐二百七十魏南郡太守卞統碑(嘉平三年四月)
苐二百七十一魏襄州刾史劉君碑(髙貴鄉公正元三年)
苐二百七十二魏劉君碑隂
苐二百七十三魏劉熹學生冡碑
苐二百七十四魏學生冡碑隂
苐二百七十五魏豫州刾史賈逹碑
苐二百七十六魏殘碑
苐二百七十七魏殘碑隂(有五大夫姓名)
苐二百七十八魏太保任公神道
苐二百七十九晉南郷太守司馬整碑(武帝泰始四年/正月)
苐二百八十晉司馬整碑隂上
苐二百八十一晉司馬整碑隂下
苐二百八十二晉南郷建國碑
苐二百八十三晉北嶽祠堂頌(㤗始六年)
苐二百八十四吳九真太守谷府君碑(孫皓鳳凰元年)
苐二百八十五吳臨海侯相谷府君碑(無年月附于其/父碑之次)
苐二百八十六魏大長秋㳺述碑(泰始十年九月)
苐二百八十七魏㳺君碑隂
苐二百八十八吳禪國山碑上
苐二百八十九呉禪國山碑下
苐二百九十呉天璽元年紀功碑
苐二百九十一晉右将軍鄭烈碑(太康四年七月)
苐二百九十二晉太公碑(太康十年三月)
苐二百九十三晉雲南太守碑(太熈元年三月)
苐二百九十四晉護羌校尉彭祈碑(恵帝元康二年三/月)
苐二百九十五晉彭祈碑隂
苐二百九十六晉議郎陳先生碑(元康二年十二月)
苐二百九十七晉元康二年殘碑
苐二百九十八晉太子詹事裴權碑(元康九年十二月)
苐二百九十九晉裴權碑隂
苐三百裴權後碑
苐三百一晉裴權後碑隂
苐三百二晉光禄勲向凱碑(永康元年十二月)
苐三百三晉鴻臚成公重墓刻(永寕元年四月)
苐三百四晉青山君神頌(永安元年九月)
苐三百五偽漢司徒公劉雄碑(題嘉平五年歲在乙/亥二月晉愍帝建興)
(三年也)
苐三百六方城侯鄧艾碑
苐三百七金鄉長薛君頌
苐三百八平子碑
苐三百九晉安邑令徐君碑(以上四碑西晋時立無年/月)
苐三百十偽趙浮圖澄造像碑(劉曜光𥘉五年元帝/永昌元年也)
苐三百十一晉陸喈碑(成帝咸和七年六月)
苐三百十二僞趙横山神李君碑(石虎建武六年三月/晉咸康五年也)
苐三百十三偽趙西門豹祠殿基記(建武六年八月)
苐三百十四晉蘭亭序(穆帝永和九年)
苐三百十五晉樂毅論
苐三百十六晉泰山君改髙樓碑(升平三年六月)
苐三百十七晉夜郎太守母稚碑(安帝隆安三年十月)
苐三百十八宋武帝檄(義熈九年)
苐三百十九學生題名
苐三百二十大代華嶽庿碑(太武太延五年五月)
苐三百二十一後魏華嶽碑(興光二年三月)
苐三百二十二後魏中嶽碑(太安二年十二月)
苐三百二十三後魏中嶽碑隂
苐三百二十四後魏孔子庿碑(孝文太和元年)
苐三百二十五後魏造三級浮圖碑(太和十二年七月)
苐三百二十六後魏孝文弔比干文(太和十八年十一月)
苐三百二十七後魏比干碑隂
苐三百二十八比干墓刻
苐三百二十九後魏大鴻臚卿胤伯碑
苐三百三十後魏北廵碑(太和二十年四月)
苐三百三十一後魏北廵碑隂
苐三百三十二齊桐柏山金庭館碑(沈約撰兒珪之/正書東昏矦永)
(元三年三月)
苐三百三十三後魏御射碑(沈馥正書/年十月/宣武景明二)
苐三百三十四後魏御射碑隂
苐三百三十五後魏太尉于烈碑(景明四年四月)
苐三百三十六後魏瑶光寺碑(永平三年八月)
苐三百三十七後魏鄭羲碑上
苐三百三十八後魏鄭羲碑下
苐三百三十九後魏鄭羲上碑上
苐三百四十後魏鄭羲上碑下
苐三百四十一後魏鄭道昭登雲峰山詩上
苐三百四十二後魏鄭道昭登雲峰山詩下
苐三百四十三後魏天柱山東堪石室銘(鄭昭道撰以/上四碑皆永)
(平四年)
苐三百四十四梁檀溪寺禪房碑(劉之/撰鮑烱銘許/璠正書武帝夭監十)
(一年四月)
苐三百四十五後魏張夫人墓誌(延昌元年十月)
苐三百四十六後魏車騎大将軍邢巒碑(延昌三年十/月)
苐三百四十七後魏鄭道昭哀予詩(延昌四年)
苐三百四十八後魏宣武皇御講碑(延昌四年)
苐三百四十九後魏王子晋碑(延昌四年十月)
苐三百五十後魏淮陽太守梁鍳碑(延昌四年十月)
苐三百五十一後魏齊兖二州刾史傅公碑(孝明熈/平元年)
(十二月)
苐三百五十二後魏劉使君德化頌并碑隂(熙平三年/十一月)
苐三百五十三後魏兖州刾史元匡碑(熙平中立)
苐三百五十四後魏瀛州刾史孫恵墓誌(神龜元年五/月)
苐三百五十五後魏叱閭神寶造像記(神龜元年十一/月)
苐三百五十六後魏兖州賈使君碑(神龜二年四月)
苐三百五十七後魏定州刾史崔亮頌(神龜三年三月)
苐三百五十八後魏堯庿碑(正光元年八月)
苐三百五十九後魏尭庿碑隂
苐三百六十梁許長史舊館壇記(陶弘景撰普通三年/正月)
苐三百六十一梁許長史碑隂
苐三百六十二梁開善寺大法師碑(蕭幾序蕭繹銘/蕭挹正書普通)
(三年九月)
苐三百六十三後魏兖州太守張猛龍碑(正光三年正/月)
苐三百六十四後魏張猛龍碑隂
苐三百六十五後魏贈司空元暉碑(正光三年四月)
苐三百六十六後魏郭太妃碑(正/光三年四月/建孫文韜)
苐三百六十七梁茅君碑(張澤正書普通三年五月)
苐三百六十八後魏望都令侯宗碑(正光三年六月)
苐三百六十九梁招隱寺刹下銘(普通三年九月)
苐三百七十後魏邑義一千人造像記(正光五年四月)
苐三百七十一後魏孟思文等造像記(正光六年四月)
苐三百七十二後魏房曇渊等造像記(荘帝永安三年/十月)
苐三百七十三後魏范陽王誨碑(孝武帝太昌九年十/二月)
苐三百七十四後魏御史臺雙塔頌(永熙二年)
苐三百七十五後魏賀㧞岳碑(永熈三年正月)
苐三百七十六東魏東平太守劉覇碑(孝静天平元年/四月)
苐三百七十七東魏造石碑像記(天平元年十月)
苐三百七十八東魏相州刾史徐雅碑(天平二年二月)
苐三百七十九東魏膠州刾史祖淮碑(天平三年十月)
苐三百八十東魏大覺寺碑(韓毅隷書天平四年八月)
苐三百八十一東魏大覺寺碑隂
苐三百八十二東魏高翻碑(元象元年)
苐三百八十三東魏張烈碑(據青州圖經元象元年立)
苐三百八十四東魏賈思同碑(興和二年五月)
苐三百八十五東魏張早墓誌(興和二年十月)
苐三百八十六東魏孔子庿碑(興和三年十二月)
苐三百八十七東魏魏蘭根碑(興和四年)
苐三百八十八後魏化政寺石窟銘(杞嶷造文帝大統/七年十二月)
苐三百八十九魏岐州刾史王毅墓誌(大統九年十月)
苐三百九十魏瀛州刾史李公碑(武定二年二月)
苐三百九十一東魏樂陵太守劉公碑(武定二年二月)
苐三百九十二東魏劉𧺫貴造像記(武定二年五月)
苐三百九十三東魏逄元彦造像記(武定二年十二月)
苐三百九十四梁重立羊祜碑(大同十年九月)
苐三百九十五梁改堕淚碑(劉之遴撰劉靈正書)
苐三百九十六東魏安州刾史赫栩碑(武帝五年四月)
苐三百九十七東魏敬君像記頌(武㝎七年)
苐三百九十八後魏造像記(大統十五年六月)
苐三百九十九後魏崇先寺記
苐四百漢茹君頌(字畫佀後魏時人)
金石錄卷苐二

　　　　　　　　　　　壬午八月諸弟及児子入塲余
　　　　　　　　　　　于寓所抄淂金石錄二卷因思
　　　　　　　　　　　闈中萬三千手使皆為余抄未
　　　　　　　　　　　見之書豈非快事無黨记
金石錄卷苐三　目錄(後魏/後周/梁北齊/唐)
苐四百一後魏鎮東将軍劉乾碑
苐四百二後魏松滋公興温泉頌
苐四百三後魏汝南王碑(以上四碑無年月或殘缺)
苐四百四北齊造像記(文宣天保四年五月)
苐四百五北齊郭道尊䓁造像記(天保四年八月)
苐四百六北齊孫士淵造像記(天保五年九月)
苐四百七北齊建陵山修靖舘碑(天保六年十月)
苐四百八北齊郁乆閭業碑(天保七年五月)
苐四百九北齊石當門䓁造像碑(天保七年十二月)
苐四百十北齊東兖州湏昌縣玊像頌(天保八年十二月)
苐四百十一北齊二聖寺龍華讃佛碑
苐四百十二梁陶隱居碑(蕭綱撰無年月)
苐四百十三北齊造釋迦像碑
苐四百十四後周宇文衆造像碑(廢帝乾明元年十月)
苐四百十五北齊夫子庿碑(廢帝乾明元年)
苐四百十六北齊造像碑(皇建元年)
苐四百十七北齊石像碑(皇建元年)
苐四百十八北齊崇因寺碑(陸義文姚叙八分書皇建/二年三月)
苐四百十九後周延夀公碑頌(保定元年三月)
苐四百二十後周太學生拓㧞府君墓誌(周弘正撰武帝/保定/元年十)
(一月)
苐四百二十一北齊閻亮造像記(比丘道常書/齊武成/河清元年九月)
苐四百二十二北齊捄疾經偈(河清二年二月)
苐四百二十三北齊雲峰山題記(鄭述祖撰河清二年五/月)
苐四百二十四北齊華陽公主碑(河清二年八月)
苐四百二十五北齊造石像碑記(河清二年九月)
苐四百二十六北齊權法師碑(河清二年十月)
苐四百二十七北齊天柱山銘上(鄭述祖撰後主天統元/年五月)
苐四百二十八北齊天柱山銘下
苐四百二十九北齊邑義人造像記(天統二年七月)
苐四百三十北齊造雙塔碑(天統三年三月)
苐四百三十一後周華嶽庿碑(萬紐于瑾撰趙文渊書/天和二年十月)
苐四百三十二後周河瀆碑(王褒撰趙文渊書天和二/年十月)
苐四百三十三北齊造石經并記(天統四年六月)
苐四百三十四後周同州刾史普六如忠墓志(天和三年/七月)
苐四百三十五北齊蒙山碑(王思誠八分書天統五年三/月)
苐四百三十六北齊趙智和造像碑(天統五年十一月)
苐四百三十七北齊隴東王感孝頌(武平元年正月)
苐四百三十八北齊帝尭碑(武平二年)
苐四百三十九北齊帝尭碑隂
苐四百四十北齊隴東王胡長仁碑(武平二年四月)
苐四百四十一北齊觀世音石像碑(武平二年八月)
苐四百四十二北齊造像記(武平二年九月)
苐四百四十三後周雲州刾史胡㱕德碑(天和六年七月)
苐四百四十四後周温州刾史烏丸僧修墓志(天和七年/三月)
苐四百四十五北齊唐邕造像碑(武平三年五月)
苐四百四十六北齊長樂王尉景碑(武平三年七月)
苐四百四十七北齊馮翊王平䓁寺碑(武平三年八月)
苐四百四十八齊臨淮王像碑上
苐四百四十九臨淮王碑下
苐四百五十北齊白長命碑上(武平四年)
苐四百五十一北齊白長命碑下
苐四百五十二北齊大安樂寺碑(武定五年四月)
苐四百五十三北齊開明寺弥勒像碑(武平五年八月)
苐四百五十四北齊賈羅矦䓁造像碑(武平五年十月)
苐四百五十五北齊邸珍碑上(武平六年二月)
苐四百五十六邸珍碑下
苐四百五十七北齊宋恱和䓁造像記(武平七年七月)
苐四百五十八北齊司空趙𧺫碑
苐四百五十九北齊贈司空趙奉碑
苐四百六十北齊宜陽國太妃傅氏碑
苐四百六十一北齊赫連子恱清徳頌
苐四百六十二北齊郎公道埸碑
苐四百六十三北齊造寺碑上
苐四百六十四北齊造寺碑下
苐四百六十五北齊宋使君像碑
苐四百六十六北齊高隆之造像記(以上九碑無年月或/殘缺)
苐四百六十七随源使君碑(文帝開皇元年)
苐四百六十八随興福寺碑(張棻撰龎􁧯正書開皇二/年二月)
苐四百六十九陏吕龜碑(開皇二年十一月)
苐四百七十随老子碑上(薛道衡撰龎㳟之八分書開皇/二年)
苐四百七十一陏老子碑下
苐四百七十二北齊造像碑(劉之遴撰開皇四年四月立)
苐四百七十二陏爾朱敞碑(開皇五年十月)
苐四百七十四陏興國寺碑(李德林撰丁道䕶正書開/皇六年正月)
苐四百七十五陏興國寺碑隂
苐四百七十六隋龍蔵寺碑(張公礼撰開皇六年十二/月)
苐四百七十七陏臨漳趙令清德頌(開皇六年)
苐四百七十八陏安定縣官寺碑(開皇八年五月)
苐四百七十九陏太平寺碑(開皇九年八月)
苐四百八十陏修舎利塔碑(開皇九年九月)
苐四百八十一北齊徐州張長史碑(開皇九年十月)
苐四百八十二陏廣業郡守鄭君碑(韋霈正書開皇九/年)
苐四百八十二陏齊國太夫人楊氏墓志(開皇十年三/月)
苐四百八十四隋午邜寺碑(開皇十年五月)
苐四百八十五陏潞州頌德碑(開皇十年十一月)
苐四百八十六陏涇州興國寺碑(李徳林撰開皇十年十/二月)
苐四百八十七隋九門縣令李君清德頌(開皇十一年/二月)
苐四百八十八陏鄂國公造鎮國大像碑(開皇十一年/九月)
苐四百八十九陏賈普智造像碑(開皇十一年)
苐四百九十陏董明府清德頌(開皇十二年三月)
苐四百九十一陏正解寺造像碑(劉昇卿撰開皇十二/年四月)
苐四百九十二陏益州至真觀碑(辛徳源撰劉曼才正書/開皇十二年六月)
苐四百九十三陏賈春英浮圖碑(開皇十二年七月書)
苐四百九十四陏劉景韶造像碑(開皇十三年四月)
苐四百九十五陏趙君寶塔碑(開皇十三年十月)
苐四百九十六陏信行禪師碑(開皇十四年正月)
苐四百九十七陏化善寺碑(開皇十五年正月/尹式文)
苐四百九十八陏驃騎将軍楊端墓誌(開皇十五年三/月)
苐四百九十九陏造像碑(開皇十五年九月)
苐五百陏上柱國韓擒虎碑(開皇十五年十月)
苐五百一隋李氏像碑(開皇十六年七月)
苐五百二陏車騎将軍盧贍墓志(開皇七年八月)
苐五百三陏王明府造像碑(開皇十七年八月)
苐五百四陏梁州使君陳茂碑(開皇十八年十一月)
苐五百五陏五原國太夫人鄭氏墓誌(開皇二十年二月)
苐五百六陏賈使君墓誌(仁夀元年二月)
苐五百七陏蒙州普光寺碑(仁夀元年七月)
苐五百八陏張光墓誌(仁夀元年八月)
苐五百九陏大将軍梁㳟墓誌(仁夀元年十月)
苐五百十陏舎利塔記(仁夀二年三月)
苐五百十一陏舎利寶塔下銘(仁夀二年四月)
苐五百十二陏啓法寺碑(周彪撰丁道䕶正書仁壽二/年十二月)
苐五百十三隋栖巖道場舎利塔碑(仁夀二年)
苐五百十四陏願力寺雙七級浮圖銘(仁夀三年正月)
苐五百十五陏願力寺舎利寶塔銘(仁夀三年四月)
苐五百十六陏周羅㬋墓誌(徐敞撰大業元年四月)
苐五百十七陏恒嶽寺舎利寳塔碑(大業元年)
苐五百十八陏文儒先生劉炫碑(大業元年)
苐五百十九唐高祖造像記(太宗造像記附大業二年/三月)
苐五百二十陏禹庿殘碑(史陵正書大業二年五月)
苐五百二十一陏欒州使君江夏公碑(郝士威撰侯孝/真八分書大業)
(二年七月)
苐五百二十二陏賀蘭才墓誌(大業三年二月)
苐五百二十三陏文帝舎利塔碑(李百藥撰書人姓/名殘缺大業五年)
(四月)
苐五百二十四陏文帝舎利塔碑下
苐五百二十五陏西平太守上官政墓誌(大業六年三月)
苐五百二十六陏海州長史劉遥墓誌(大業六年十一/月)
苐五百二十七陏黄門侍郎栁旦墓誌(大業六年十一/月)
苐五百二十八陏開府鄭渙墓誌(大業六年十二月)
苐五百二十九陏孔子庿碑(仲孝俊文大業七年七月)
苐五百三十陏屯衛大将軍姚辨墓誌(虞世基撰歐陽/詢正書大業七)
(年十月)
苐五百三十一陏尚書左㒒射元長夀碑(虞世基撰歐/陽詢正書大)
(業八年正月)
苐五百三十二陏潞城縣令叚君碑(大業八年十二月)
苐五百三十三隋高陽郡隆聖道場碑(虞世南撰并/行書大業九)
(年十二月)
苐五百三十四陏平都治碑(大業十一年八月)
苐五百三十五陏大都督袁君碑(大業十二年二月)
苐五百三十六隋西林道塲碑(歐陽詢撰大業十三年/四月)
苐五百三十七陏大興國寺碑
苐五百三十八陏滏山石窟碑上
苐五百三十九陏滏山石窟碑下
苐五百四十隋上儀同楊縉墓誌(許善心撰序虞世基/銘)
苐五百四十一陏虞世則造像記
苐五百四十二陏造䓁身像記(以上六碑無年月或殘/缺)
苐五百四十三陏觀徳王楊雄碑(唐𥘉立)
苐五百四十四唐太宗賜少林寺教書(八分書無姓名/髙祖武德二年)
(疑後人重書)
苐五百四十五唐立陳平碑(正書無書撰人姓名武德四/年)
苐五百四十六唐司空竇抗墓誌(歐陽詢撰并八分書/武德五年三月)
苐五百四十七唐德州長夀寺碑(八分書無書撰■人姓/名武德六年五月)
苐五百四十八唐宗聖觀碑(歐陽詢撰序并八分書陳叔/逹銘武德七年大吕月)
苐五百四十九唐後周黄羅刹碑(虞世南撰正書無姓/名武德八年十月)
苐五百五十陏桂州揔管侯莫陳頴墓誌(正書無姓/名武德八)
(年十月)
苐五百五十一唐劉亮墓誌(正書無姓名武德八年十/二月)
苐五百五十二唐孔子庿堂碑(虞世南撰并正書武德/九年十二月)
苐五百五十三唐鎮靈仙寺碑(薛収撰正書無姓名太/宗貞觀元年)
苐五百五十四唐鄭孝王亮墓誌(正書無書撰人姓名/貞觀二年)
苐五百五十五唐豳州昭仁寺碑(朱子奢撰正書無姓名)
苐五百五十六唐吕州普濟寺碑(許敬宗撰正書無姓/名)
苐五百五十七唐慈等寺碑(顔師古撰正書無姓名/己上三碑㨿唐史貞觀)
(二年五月)
苐五百五十八唐正解寺碑(李百薬撰八分書無姓名/貞觀四年正月)
苐五百五十九唐杜如晦碑(虞世南撰八分書無姓名/貞觀四年)
苐五百六十唐徐州都督房彦謙碑上(李百薬撰歐陽/詢八分貞觀五)
(年正月)
苐五百六十一唐房彦謙碑下
苐五百六十二唐房彦謙碑隂
苐五百六十三唐衛尉卿竇慶墓誌(正書無書撰人姓/名貞觀五年七月)
苐五百六十四唐大理卿郎穎碑(李百薬撰宋才正書/貞觀五年十月)
苐五百六十五唐尚書左丞郎茂碑(李百薬撰張師立/正書貞觀五年十)
(一月)
苐五百六十六唐化度寺邕禅師塔銘(李百薬撰歐陽/詢正書貞觀五)
(年十一月)
苐五百六十七唐九成宫醴泉銘(魏徴撰歐陽詢正書/貞觀六年四月)
苐五百六十八唐王恱䓁造像碑(正書無姓名貞觀六/年五月)
苐五百六十九唐黄君漢碑(李百薬撰正書無姓名貞觀/六年)
苐五百七十唐逸氏裴髙士碑(正書無書撰人姓名貞觀/八年正月)
苐五百七十一唐丹州刾史張崇碑(正書無書撰人/姓名貞觀八年)
(十一月)
苐五百七十二唐無量夀佛大像碑(正書無書撰人姓名/貞觀十年三月)
苐五百七十三唐昭陵刻石文(太宗御製歐陽詢八分書/貞觀十年)
苐五百七十四唐昭陵六馬賛(歐陽八分書殷仲容書降/王名附)
苐五百七十五唐宕渠令孟略碑(正書無書撰人姓名)
苐五百七十六唐益州長史裴鏡民碑(李百薬撰殷令民/正書貞觀十一年)
(十月)
苐五百七十七唐右僕射温彦博墓誌(無撰人姓名/世傳歐陽詢)
(書貞觀十一年十月)
苐五百七十八唐温彦博碑(岑文本撰歐陽詢正書)
苐五百七十九唐贈高熲禮部尚書詔(正書無姓名/貞觀十一年)
(十二月)
苐五百八十唐太宗登逍遥樓詩(長孫無忌楊師道行/書貞觀十二年二月)
(明皇八分書詩顔真卿正書王璵表附)
苐五百八十一唐姜寶誼碑(正書無書撰人姓名貞觀/十二年十月)
苐五百八十二唐令狐文軌像銘(薛純正書貞觀十四/年六月)
苐五百八十三唐河間元王碑(岑文本撰于立政正書貞/觀十四年)
苐五百八十四唐弘濟寺碑(李百薬撰正書無姓名貞觀/十四年七月)
苐五百八十五唐李先生碑(田世荣■造劉君諤正書貞/觀十五年五月)
苐五百八十六唐三龕碑上(岑文本撰禇遂良正書貞觀/十五年十一月)
苐五百八十七唐三龕碑下
苐五百八十八唐孟法師碑(岑文本撰禇遂良正書貞觀/十六年五月)
苐五百八十九唐叚志玄碑(正書無書撰人姓名貞觀/十六年)
苐五百九十唐魏鄭公碑(太宗御製并行書貞觀十七年/正月)
苐五百九十一唐樂鄉縣令長孫逈墓誌(正書無書/撰人姓名)
(貞觀十七年九月)
苐五百九十二唐神劍碑(正書無書撰人姓名貞觀十/七年十月)
苐五百九十三唐瑶䑓寺碑(許敬宗撰諸葛禎正書貞/觀十八年)
苐五百九十四唐贈比干詔(薛純陁八分書貞觀十九年/二月)
苐五百九十五唐獨孤使君碑(正書無書撰人姓名貞/觀十九年八月)
苐五百九十六唐帝京篇(太宗御製禇遂良行書貞觀/十九年八月)
苐五百九十七唐秦州都督姜確碑(于志寕撰僧智/辨正書貞觀十)
(九年十月)
苐五百九十八唐晉祠銘(太宗御製并行書貞觀二十年/七月)
苐五百九十九唐殷元嗣墓誌(正書無書撰人姓名貞/觀二十一年六月)
苐六百唐相州刾史侯莫陳肅碑(正書無書撰人姓/名貞觀二十一年)

　金石錄卷苐三
金石錄卷苐四　目錄(唐/僞周)
苐六百一唐孔穎逹碑(于志寕撰正書無姓名貞觀二/十二年)
第六百二唐長廣長公主墓誌(正書無書撰人姓名貞/觀二十二年十一月)
苐六百三唐太府卿李襲譽墓誌(正書無書撰人姓名/貞觀二十三年三月)
苐六百四唐晉州刾史裴府君碑(上官儀撰正書姓名殘/缺貞觀二十三年)
苐六百五唐温泉銘(太宗御製并行書)
苐六百六周大宗伯唐瑾碑(于志寕撰歐陽詢正書/碑在京兆府)
苐六百七陏皇甫誕碑(于志寕撰歐陽詢正書/碑在京兆府)
苐六百八陏工部尚書叚文振碑(潘徽撰歐陽詢八/分書以上四碑皆)
(貞觀中立)
苐六百九唐益州學館庿堂記(撰人姓名殘缺顔有/意正書髙宗永徽元)
(年六月)
苐六百十唐學館庿堂記碑隂
苐六百十一唐光禄大夫豆盧寛碑(李義府撰正書/無姓名永徽元)
(年六月)
苐六百十二唐癭陶縣令李明府清德頌(正書無書/撰人姓名)
(永徽元年)
苐六百十三唐闻喜縣令江彦碑(正書無書撰人姓/名永徽二年十月)
苐六百十四唐冝州别駕楊旻墓誌(正書無書撰人/姓名永徽二年)
(十二月)
苐六百十五唐鄧慈碑(正書無書撰人姓名永徽三年/正月)
苐六百十六唐房仁𥙿母李夫人碑(八分書無書撰/人姓名永徽三)
(年二月)
苐六百十七唐光化縣主墓誌(正書無書撰人姓名永/徽三年三月)
苐六百十八唐三蔵聖教序(太宗撰禇遂良書永徽四/年十月)
苐六百十九唐述三蔵聖教序記(髙宗撰禇遂良正書/永徽四年十二月)
苐六百二十唐定州刾史張萬福墓誌(正書無書撰/人姓名永徽)
(五年四月)
苐六百二十一唐張令隲浮圖銘(張士貴撰正書無姓/名永徽五年十一月)
苐六百二十二唐糓州刾史裴君清徳頌(正書無書/撰人姓名)
(永徽五年)
苐六百二十三唐裴君清德頌碑隂
苐六百二十四唐右衛将軍豆盧承基誌(正書無書/撰人姓名)
(永徽六年二月)
苐六百二十五唐萬年宫銘(髙宗撰并行書永徽六年/五月)
苐六百二十六唐萬年宫碑隂題名(長孫無忌以下自/書)
苐六百二十七唐薛収碑(于志寕撰永徽六年八月)
苐六百二十八唐潤州刾史竇志寂墓誌(八分書■/顯慶元年)
(三月)
苐六百二十九唐中書令崔安禯碑(于志寕撰正書/無姓名顯慶元)
(年十月)
苐六百三十唐左㒒射楊達碑(正書無書撰人姓名顯/慶元年)
苐六百三十一唐三蔵聖教序并記(太髙宗撰王行滿/正書顯慶二/年)
(十二月)
苐六百三十二唐散騎常侍張後胤碑(正書無書/撰人姓名)
(顯慶三年三月)
苐六百三十三唐乞伏士幹墓誌(正書無書撰人姓名/顯慶三年五月)
苐六百三十四唐李靖碑上(許敬宗撰王知敬正書顯慶/三年五月)
苐六百三十五唐李靖碑下
苐六百三十六唐辨法師碑(李􁃽撰薛純陁正書顯慶/三年八月)
苐六百三十七陏辛紊墓誌(正書無書撰人姓名顯慶/三年十二月)
苐六百三十八唐尉遲敬德碑上(許敬宗撰正書無姓/名顯慶四年三月)
苐六百三十九唐尉遲敬德碑下
苐六百四十唐紀公碑(正書無書撰人姓名顯慶四年/三月)
苐六百四十一唐辨英法師碑(正書無書撰人姓名顯/慶四年六月)
苐六百四十二唐紀功碑上(髙宗撰并行書飛白題額顯/慶四年八月)
苐六百四十三唐紀功碑下
苐六百四十四唐蘭陵長公主碑(李義府撰正書無姓/名顯慶四年十月)
苐六百四十五唐凉國太夫人郁久閭氏碑(許敬宗撰/殷仲容八)
(分書顯慶四年十月)
苐六百四十六唐李汪墓誌(正書無書撰人姓名龍朔/元年十一月)
苐六百四十七唐修正寺舎利塔碑(楊武英撰張延/夀正書龍朔二)
(年六月)
苐六百四十八唐齊興寺碑(正書無書撰人姓名龍朔/二年六月)
苐六百四十九唐改造彌勒閣碑(行書無書撰人姓名/龍朔三年正月)
苐六百五十唐岐州法門寺舎利塔銘(賀蘭敏之撰/并行書龍朔)
(三年二月)
苐六百五十一唐三蔵聖教序并記(太宗髙宗撰禇/遂良正書龍朔)
(三年六月同州重立)
苐六百五十二唐道因法師碑(李􁃽撰歐陽通正書龍/朔二年十月)
苐六百五十三唐雲麾将軍燕巒碑(正書無書撰人姓/名麟德元年正月)
苐六百五十四唐乙速孤晟碑(正書無書撰人姓名麟德/元年二月)
苐六百五十五唐清河公主碑(李􁃽撰暢正書麟德元年/十月)
苐六百五十六唐孫仁師濟班師碑(馬大斌撰正書/無姓名/麟德)
(元年)
苐六百五十七後魏郢州刾史劉賔碑(八分書無書撰/人姓名麟德二)
(年四月其孫立)
苐六百五十八唐益州都督程知莭碑(許敬宗撰暢/整正書麟德)
(二年十月)
苐六百五十九唐趙弘智碑額(殷仲容正書并篆)
苐六百六十唐趙弘智碑(于志寕撰殷仲容正書麟德二/年)
苐六百六十一唐蘭長史碑(正書無書撰人姓名麟德/二年)
苐六百六十二唐登封紀號文一(髙宗撰并行書飛白/書額乹封元年二月)
苐六百六十三唐登封紀號文二
苐六百六十四唐登封紀號文三
苐六百六十五唐登封紀號文四
苐六百六十六唐登封紀號文五
苐六百六十七唐登封紀號碑側(正書/在太山頂)
苐六百六十八唐小字登封紀號文一(髙宗撰并行書飛/白書額)
苐六百六十九唐小字登封紀號文二
苐六百七十唐小字登封紀號文三(小字在太山下)
苐六百七十一唐登封碑隂一
苐六百七十二唐登封碑隂二
苐六百七十三唐登封碑隂三
苐六百七十四唐老子冊文(行書無姓名乹封元年三月)
苐六百七十五唐舒州刾史楊承仙碑(張昌齡撰正/書無姓名乾)
(封元年五月)
苐六百七十六唐蒲州刾史李公德政碑(正書無書/撰人姓名)
(乾封元年九月)
苐六百七十七唐司馬太常伯竇德玄碑(李􁃽撰姪/莭正書乾)
(封元年十一月)
苐六百七十八唐于志寕碑(令狐德棻撰于立政書乾封/元年十一月)
苐六百七十九唐紀國先妃陸氏碑(正書無書撰人姓/名乹封元年十二)
(月)
苐六百八十唐孔宣尼碑上(崔行功撰孫希範八分書乾/封元年)
苐六百八十一唐孔宣尼碑下
苐六百八十二唐鄭國夫人武氏碑上(李安期撰殷仲容/八分書乹封二年)
(二月)
苐六百八十三唐鄭國夫人武氏碑下
苐六百八十四唐滁州刺史劉君碑(李􁃽撰顔有意正/書乹封二年二月)
苐六百八十五唐弘文館學士顧君墓誌(正書無書/撰人姓名)
(乾封二年三月)
苐六百八十六唐法師王先生碑(于敬之撰王玄宗書乾/封二年十一月)
苐六百八十七唐相州刺史許圉師德政碑(正書無書/撰人姓名)
(乾封二年)
苐六百八十八唐寶義寺碑(正書無撰人姓名殘缺乹/封三年正月)
苐六百八十九唐杜延基造心經(蘓休奕正書總章元/年六月)
苐六百九十唐曹王府典軍劉公碑(趙務玄撰正書/無姓名總章二)
(年二月)
苐六百九十一唐齊州刾史薛寶積清德頌(正書無/書撰人)
(姓名總章二年八月)
苐六百九十二唐大興善寺舎利塔銘(李􁃽撰殷仲/容八分書總)
(章二年)
苐六百九十三唐厯城令劉文恪清德頌(正書無書/撰人姓名)
(總章二年)
苐六百九十四唐武師模碑(崔松客撰正書姓名殘缺/摠章三年正月)
苐六百九十五唐尉遲寶琳碑(許敬宗撰王知敬正書/咸亨元年正月)
苐六百九十六唐淄川公李同碑(撰人姓名殘缺諸葛/思禎正書咸亨元年)
(五月)
苐六百九十七唐碧落碑(篆書無書撰人姓名咸亨元/年)
苐六百九十八唐三蔵聖教序并述聖記(太宗髙宗撰/沙門懐仁集)
(王書咸亨三年十二月)
苐六百九十九唐張士相墓誌(正書無書撰人姓名咸/亨四年二月)
苐七百唐興昔亡單于阿史那彌射碑(正書無書/撰人姓名)
(咸亨四年二月)
苐七百一唐幽州都督盧承慶碑(八分書無書撰人姓/名咸亨四年五月)
苐七百二唐金剛經(正書無姓名咸亨四年七月)
苐七百三唐太常卿裴君妻韋氏墓誌(正書無書撰/人姓名咸亨)
(四年七月)
苐七百四唐瑞氣觀天尊像碑(何彦先撰正書無姓/名咸亨四年九月)
苐七百五唐戎州刺史董寳亮碑(李􁃽撰張遂隆八分/書咸亨四年十月)
苐七百六唐臨汾縣令于府君德政碑(谢祐撰栁洋/正書咸亨四)
(年十二月)
苐七百七唐智乗寺禅院碑(阮立徳撰李承福正書咸/亨四年)
苐七百八唐馬周碑(殷仲容八分書許敬宗撰上元元/年十月)
苐七百九唐越州長史李基碑(張太素撰行書無姓名/上元二年九月)
苐七百十唐阿史那忠碑(正書無書撰人姓名上元二/年十二月)
苐七百十一唐尹府君碑(正書無書撰人姓名上元二年/十二月)
苐七百十二唐李德携造像碑(正書無書撰人姓名上/元二年)
苐七百十三唐平原寺舎利塔銘(撰人姓名缺僧仁基/正書上元三年二月)
苐七百十四唐明徴君碑(髙宗撰髙正臣行書王知敬/篆上元三年四月)
苐七百十五唐任丘縣令王君碑(崔融撰八分書無姓/名儀鳳元年)
苐七百十六唐黎尊師碑(盧子昇字照隣撰王大義行/書儀鳳二年正月)
苐七百十七唐李勣碑上(髙宗撰并行書儀鳳二年十/月)
苐七百十八唐李勣碑下
苐七百十九唐金剛經上(正書無姓名儀鳳三年四月)
苐七百二十唐金剛經下
苐七百二十一唐觀音十大碩品經(同上)
苐七百二十二唐大興國寺舎利塔碑(越王貞撰集/王書儀鳳四)
(年二月)
苐七百二十三唐國子司業于立政碑(撰人姓名殘缺/陳遺王八分書)
(調露元年十月)
苐七百二十四唐葛仙公碑(陶弘景撰陳昇正書調露二/年正月)
苐七百二十五唐恒嶽嶺路銘(正書無書撰人姓名調/露二年二月)
苐七百二十六唐任城令元明府清德頌(八分書無書/撰人姓名調)
(露二年十二月)
苐七百二十七唐善化府折衝張君墓誌(正書無書撰/人姓名永隆)
(二年二月)
苐七百二十八唐陽翟矦夫人陸氏墓誌(周思茂撰/開耀二年)
(正月)
苐七百二十九唐開業寺李公碑上(李尚一撰蘓文/舉正書開耀二)
(年二月)
苐七百三十唐開業寺李公碑下
苐七百三十一唐無量夀佛像碑上(張昌齡撰呉知礼/八分書永淳元年)
(四月)
苐七百三十二唐無量碑下
苐七百三十三唐少姨庿碑(楊烱撰沮渠智烈書永淳/元年十二月)
苐七百三十四唐啟母庿碑(崔融撰沮渠智烈書永淳/二年正月)
苐七百三十五唐劉黒仁䓁造徘徊碑(行書無書/撰人姓名)
(永淳二年七月)
苐七百三十六唐天后發碩文(王知敬正書永淳二年九/月)
苐七百三十七唐天后少林寺碑(同上)
苐七百三十八唐司馬山彌勒石像碑(篆書無書/撰人/姓名永淳二年)
苐七百三十九唐恒州刾史陶雲德政碑(張義咸撰/行書無名)
(永淳三年)
苐七百四十唐道蔵經序(髙宗則天撰王懸河行書弘/道元年十二月)
苐七百四十一唐追尊玄皇帝詔(王懸河行書弘道元/年十二月)
苐七百四十二唐房玄齡碑(撰人姓名殘缺禇遂良正/書)
苐七百四十三唐髙士㢘塋兆記(許敬宗撰趙模正書)
苐七百四十四唐禇亮碑(八分書無書撰人姓名)
苐七百四十五唐洛州刾史賈公清徳頌(正書無姓/名上四碑)
(皆髙宗時立年月殘缺)
苐七百四十六唐歐陽詢妻徐夫人墓誌(鄧玄廷撰子/通正書武后)
(文明元年三月)
苐七百四十七唐述聖紀上(武后撰中宗正書文明元年/八月)
苐七百四十八唐述聖紀中
苐七百四十九唐述聖紀下
苐七百五十唐武強縣令梁君德政碑(撰人名缺劉/玄明正書垂)
(拱元年四月)
苐七百五十一唐姜原神泉詩序(韋元旦撰篆書無姓/名垂拱元年四月)
苐七百五十二唐八都壇神君實錄(無書撰姓名垂拱/元年十月)
苐七百五十三唐襄州刾史封公碑(撰人姓名殘缺宋之/懸正書垂拱元/年)
(十月)
苐七百五十四唐奉先觀老君像碑(李審㡬撰沮渠智/烈書/垂栱元年)
苐七百五十五唐襄州孔子庿堂碑(于敬之撰正書無名/垂拱元年)
苐七百五十六唐㑹真法師紀德碑(馮内直撰正書/無名垂拱二年)
(二月)
苐七百五十七唐中山法果寺碑上(姚璹撰鞠處信正書/垂拱二年四月)
苐七百五十八唐法果寺碑下
苐七百五十九唐麴君碑(正書無姓名垂拱六年十一/月)
苐七百六十唐奉化郎岑子輿墓誌(弟羲撰正書無名垂/拱三年八月)
苐七百六十一唐舎利塔銘(陳思順造正書無姓名垂拱/四年二月)
苐七百六十二唐建興寺彌勒像碑(薛寶積撰行/書無姓名垂)
(拱四年五月)
苐七百六十三唐介休令張君清德碑(李愿撰李敬/八分書永昌)
(元年九月)
苐七百六十四周卭州刾史狄知愻碑(書撰人姓名/殘缺載𥘉元)
(年正月)
苐七百六十五周乙速孤府君碑(苗仲容撰釋行滿書/載𥘉元年)
苐七百六十六周贈箕州刾史成公碑(楊烱撰正書/無姓名天授)
(二年二月)
苐七百六十七周祭玄元皇帝碑(行書無姓名天授二/年二月)
苐七百六十八周化善寺石井碑(劉翊行書天授二年/十月)
苐七百六十九周冠軍大将軍楊公碑(蘓味道撰姪/椘材正書長)
(夀元年)
苐七百七十周王仁㳟祭嶽頌(嚴浚撰序邢令均頌/杜行均八分書長夀)
(二年正月)
苐七百七十一周宻州司馬康遂誠墓誌(行書無撰人/姓名)
苐七百七十二周醴泉縣令張仁藴德政碑(齊處/仲撰)
(顔真卿正書長夀二年四月)
苐七百七十三周冬官尚書李冲玄墓誌(正書無書/撰人姓名)
(證聖元年十月)
苐七百七十四周大德昉法師塔銘(武三思撰正書無姓/名證聖元年五月)
苐七百七十五周少林寺敕書(八分書無姓名天冊萬/歳二年十二月)
苐七百七十六周昇中述志碑一(武后撰相王旦書正萬/嵗登封元年二月)
苐七百七十七周昇中述志碑二
苐七百七十八周昇中述志碑三
苐七百七十九周昇中述志碑四
苐七百八十周昇中述志碑五
苐七百八十一周封中嶽碑上(李嶠撰相王旦正書萬歲/登封元年二月)
苐七百八十二周封中嶽碑中
苐七百八十三周封中嶽碑下
苐七百八十四周襄州静真觀碑(何彦先撰正書/無名姓萬歲登)
(封元年二月)
苐七百八十五周封祀壇碑上(武三思撰薛耀正書登/封元年十二月)
苐七百八十六封祀壇碑下
苐七百八十七周封中嶽碑上(書撰人名殘缺正書/萬歲登封元年/十)
(二月)
苐七百八十八周封中嶽碑下
苐七百八十九周南宫昌墓誌(正書無姓名萬歲通天/元年)
苐七百九十周杳冥君銘(正書無名姓神功元年十/月)
苐七百九十一周龎君碑(行書無名姓神功元年十月)
苐七百九十二周長安主簿龎君碑(与前同)
苐七百九十三周渭南令李君清德碑(馬吉甫撰正/書無名聖暦)
(元年十月)
苐七百九十四周中嶽潘尊師碑(王適撰八分書無名/聖暦二年三月)
苐七百九十五周昇仙太子碑上(武后撰并行書聖暦二/年六月)
苐七百九十六太子碑下(碑隂薛稷書附)
苐七百九十七周䕶軍王君碑(行書無人名聖暦二年)
苐七百九十八周永和故寺碑(僧仲英撰正書聖暦二/年七月)
第七百九十九周栢仁令鄭君紀德碑(李羲仲撰正/書無姓名聖)
(暦三年十一月)
苐八百周濮陽縣丈八像碑(行書無書撰人姓名聖/暦三年七月)
金石錄卷苐四
金石錄卷苐五　目錄五(偽周/唐)
第八百一周明堂令于大猷碑(正書書撰人姓名殘缺/聖暦三年十一月)
第八百二周洛陽縣令鄭敞碑(薛稷撰并正書乆視元/年六月)
苐八百三周舎利寳函記(篆書無姓名久視元年七月)
苐八百四周流杯亭侍宴詩序(李嶠撰殷仲容正書乆/視元年九月)
苐八百五周流杯亭碑隂(陸長源撰八分書無姓名貞/元五年立附)
苐八百六周濮州長史蕭府君碑(貟半千撰次子令/臣正書大足元年)
(四月)
苐八百七周許由庿碑(則天撰相王旦正書大足元年/五月)
苐八百八周懐州大雲寺碑上(賈􁊅福撰并八分書/大足元年五月)
第八百九周大雲寺碑下
苐八百十周大雲寺碑隂(蕭懐素正書長安二年立附)
苐八百十一周福昌縣令張君清德頌(薛稷撰并正書/大足元年五月)
苐八百十二周閔居士夫人塔銘(正書無書撰人姓名大/足元年十月)
苐八百十三周静法師方墳碑(張嘉貞撰鍾紹京正書/長安元年十二月)
苐八百十四周武士彠碑一(李嶠撰相王旦正書長安元/年十二月)
苐八百十五周武士彠碑二
苐八百十六周武士彠碑三
苐八百十七周武士彠碑四
苐八百十八周武士彠碑五
苐八百十九周孝明皇后碑一(武三思撰相王旦正書/長安二年六月)
苐八百二十周孝明皇后碑二
苐八百二十一周孝明皇后碑三
苐八百二十二周孝明皇后碑四
苐八百二十三周孝眀皇后碑五
苐八百二十四紀信碑(盧藏用撰并八分書長安二年/七月)
苐八百二十五周紀信碑隂
苐八百二十六周司刑寺大脚跡敕(正書無書撰人姓名/長安二年七月)
苐八百二十七周棲巖寺詩(髙宗則天撰韓懷信正書/長安二年)
苐八百二十八周稷山縣梁君孝義碑(李泰撰文八分/書無姓名長)
(安三年正月)
苐八百二十九周都官郎中孔昌㝢碑(盧蔵用撰并八分/書長安三年二月)
苐八百三十周晋州長史韋公碑(楊烱撰孫希弼八分書/長安三年四月)
苐八百三十一周司刑寺佛蹟碑(前碑閻朝隱撰范元/悊正書後碑范元悊)
(撰吴守劼八分書長安三年七月)
苐八百三十二周㓂法師道德銘(王道珪撰叚元述正書/長安三年十月)
苐八百三十三周崔敬嗣墓誌(行書無書撰人姓名/長安三年十月)
苐八百三十四周思簡律師塔銘(正書無書撰人姓名/長安四年三月)
苐八百三十五周幸間居寺詩(髙宗睿宗太平公主/詩八分書無姓名武)
(后詩自草書長安四年四月)
苐八百三十六周東鎮沂山碑(房晋撰韓景陽八分書長/安四年五月)
苐八百三十七周石柱銘(裴談撰八分書無姓名)
苐八百三十八周幽林思碑(韓覃撰正書無姓名)
苐八百三十九周整法師龍門石龕像碑(僧波崙撰袁元/悊正書)
苐八百四十周㳺仙篇(武后撰薛曜正書)
苐八百四十一周信行禪師碑一(越王貞撰張庭珪八分/書)
苐八百四十二周信行禅師碑二
苐八百四十三周信行禅師碑三
苐八百四十四周信行禅師碑四
苐八百四十五周信行禅師碑五
苐八百四十六周信行禅師碑六
苐八百四十七周宴石淙序上
苐八百四十八周宴石淙序下
苐八百四十九周石淙詩上(諸公撰薛曜正書)
苐八百五十周石淙詩下
苐八百五十一周尭庿碑(盧永慶撰劉濟物正書)
苐八百五十二周光武皇帝碑(正書無書撰人姓名/上/九/碑皆武后時立無年月或殘缺)
苐八百五十三周唐渑池縣宗人為髙宗造像碑(邵/炅)
(撰正書無姓名中宗神龍元年三月)
苐八百五十四唐福先寺浮圖碑上(武后撰武三思/正書神龍元年)
(七月)
苐八百五十五唐福先寺浮圖碑下
苐八百五十六唐龍興聖教序上(中宗撰相王旦正書/神龍元年九月)
苐八百五十七唐龍興聖教序下
苐八百五十八唐祝府君碑(子欽明撰正書姓名殘缺/神龍元年九月)
苐八百五十九唐益州學舘庿堂記(史燾正書神龍元/年)
苐八百六十唐學舘庿堂碑隂
苐八百六十一唐贈秦州都督唐宗碑(岑羲撰族孫/從心正書神)
(龍二年)
苐八百六十二唐懐寕縣令慕容府君碑(徐堅撰正/書無姓名)
(神龍二年二月)
苐八百六十三唐沙州司馬楊榮碑(元伯儀撰韋同/八分書神龍二)
(年三月)
苐八百六十四唐衛州司馬楊恪碑(張東之撰八分/書姓名殘缺神)
(龍二年三月)
苐八百六十五唐工部尚書姚璹碑(正書書撰人姓/名殘缺神龍二)
(年四月)
苐八百六十六唐信行禅師碑上(越王貞撰薛稷正書)
苐八百六十七唐信行禅師碑下
苐八百六十八後周并州緫管宇文舉碑(盧忠道撰楊/畧正書神龍)
(二年十一月立)
苐八百六十九唐魏叔瑜夫人王氏墓誌(無撰人姓/名子華正)
(書神龍二年十一月)
苐八百七十唐崔仁縦碑(正書無書撰人姓名神龍二/年)
苐八百七十一唐王仲詳䓁造像碑(正書無書撰人姓/名神龍三年正月)
苐八百七十二唐兵部侍郎崔兢墓誌(正書無書撰/人姓名神龍)
(三年五月)
苐八百七十三唐中興聖教序碑(中宗撰唐奉一八分/書神龍三年五月)
苐八百七十四唐中興聖教序碑側(在濟南長清縣界/西禅寺)
苐八百七十五唐葉縣令宋君遺愛頌(吳師道撰正/書無姓名神)
(龍三年五月)
苐八百七十六唐句容令岑公徳政碑(張景毓撰/釋翹徴/正書景龍二年二月)
苐八百七十七唐徐有功碑(徐彦伯撰正書姓名殘缺/景龍二年四月)
苐八百七十八唐孔子賛(撰人姓名殘缺武盡礼正書)
苐八百七十九唐太子中舎人楊承源碑(王獻忠撰集/王羲之歐陽)
(詢禇遂良等真行書上二碑皆景龍二年)
苐八百八十唐洛陽尉馬克忠碑(張說撰盧蔵用/八分書景龍三)
(年二月)
苐八百八十一唐國子祭酒武承規墓誌(蘇頲撰顔/叔堅正書)
(景龍三年八月)
苐八百九十二唐勝業寺雙彌勒像碑(禇慶文撰趙/冬曦正書景)
(雲二年二月)
苐八百九十三唐脩封禪壇記(賈􁊅福撰并正書/景雲二年八月)
苐八百九十四唐景龍觀鍾銘(睿宗撰正書無姓名/景雲二年九月)
苐八百九十五唐并州長史崔敬嗣碑(胡皓撰郭謙/光八分書景)
(雲二年九月)
苐八百九十六唐王思泰碑(李振撰并正書景雲二年)
苐八百九十七唐大雲寺石燈臺頌(景𥘉陽撰殷子/陽八分書景雲)
(二年)
苐八百九十八唐王羙暢碑(薛稷撰并正書景雲二年)
苐八百九十九唐洛州長史盧公善政頌(撰人姓名殘/缺蘇詵八分)
(書景雲二年)
苐九百唐玄通居士張萬廻墓誌(崔湜撰正書/無姓/名太極元年十二月)
苐九百一唐同州河瀆紀瑞頌(崔禹錫撰王崇敬八分/書先天元年)
苐九百二唐司農卿盧萬石碑(李義撰八分書無姓名/先天元年十月)
苐九百三唐楊乾緒碑(禇/撰權瓌八分書先天元年/十一月)
苐九百四唐􁉥王神祠記(正書無書撰人姓名先天二/年三月)
苐九百五唐荆王神祠記(正書無書撰人姓名先天二/年八月)
苐九百六唐元公浮圖祠堂頌(八分書無書撰人姓名/先天二年八月)
苐九百七唐遵善寺大像碑(羅邈撰行書無姓名明皇/開元元年五月)
苐九百八唐贈右僕射王洎碑(盧蔵用撰甘献誠八分/書開元二年二月)
苐九百九唐安樂府典軍田孝胤碑(王澂撰正書無/姓名開元二年)
(閏二月)
苐九百十唐南亭記(王翼撰八分書無姓名開元二年/三月)
苐九百十一唐辨機法師塔銘(趙冬㬢撰正書無姓名/開元二年九月)
苐九百十二唐韋公夫人王氏墓誌(正書無書撰人姓/名/開元二年十)
(一月)
苐九百十三唐尹孝子妻韋夫人墓誌(正書無書/撰人姓名)
(開元二年十一月)
苐九百十四唐襄州遍學寺碑(韋承慶撰鍾紹京行/書開元二年)
苐九百十五唐少林寺戒壇銘(三蔵法師義浄撰張傑八/分書開元三年正月)
苐九百十六唐睦州龍興寺碑(唐希銑撰徐嶠之正書開/元三年二月)
苐九百十七唐嶲州都督姚懿碑(胡皓撰徐嶠之正書開/元三年七月)
苐九百十八唐杭州刺史裴惓碑(族子子餘撰孫令/行書盧暁八分題額)
(開元三年九月)
苐九百十九唐汾隂后土祠銘(胡愔撰并八分書開元四/年八月)
苐九百二十唐建福寺三門碑(盧蔵用撰集王右軍行書/開元五年正月)
苐九百二十一唐有道先生葉公碑(李邕撰并行書/開元/五年二月碑在開封府)
苐九百二十二唐杯渡師墓石柱頌(盧若虚撰盧重/立八分書開元)
(五年四月)
苐九百二十三唐光禄少卿姚彛碑(撰人姓名殘缺/徐嶠/之正書開元五年四月)
苐九百二十四唐贈歙州刾史葉慧明碑(韓擇木撰/并八分書)
(開元五年七月)
苐九百二十五唐盧懷慎碑(蘇頲撰明皇八分書開元/五年)
苐九百二十六唐陳延喜妻穆氏墓誌(齊望之撰蕭/元皎正書開)
(元六年正月)
苐九百二十七唐琅琊王冲墓誌(正書無書撰人姓名/開元六年正月)
苐九百二十八唐懐素律師碑(崔融撰僧行/敦集/王書開元六年正月)
(碑在京兆府)
苐九百二十九唐楊元琰碑(崔沔/撰梁昇卿八分書開/元六年四月)
苐九百三十唐豫州刾史魏叔瑜碑(張說撰子華正書/開元六年五月)
苐九百三十一唐鄭國夫人碑(崔日用撰徐嵪之正書開/元六年十月)
苐九百三十二唐太子少傅竇希瑊碑(李湛然撰魏/華正書開元)
(六年十月)
苐九百三十三唐蘇氏造觀音像碑(李畬撰劉升/八分書開元)
(六年十月)
苐九百三十四唐中嶽韓先生碑(崔友本撰司馬絢八/分書開元六年十月)
苐九百三十五唐鬱林觀東嵓壁記上(崔逸文八/分書開元)
(七年正月)
苐九百三十六唐東嵓壁記中
苐九百三十七東嵓壁記下
苐九百三十八唐永豐陂堰頌(徐嶠之撰并八分開元/七年五月)
苐九百三十九唐善逹法師碑(郭庭誨撰開元七年五/月正書無姓名)
苐九百四十唐于知微碑(姚崇撰開元七年六月/正書無姓名)
苐九百四十一唐益州府學孔子庿堂碑(周顥撰/正書無)
(名開元七年七月)
苐九百四十二唐造文翁高朕像記(周顥撰胡履虚/八分)
苐九百四十三唐徐州刾史蘇詵碑(裴耀卿撰劉/升八分書開)
(元七年八月)
苐九百四十四唐孔子庿碑上(李邕撰張廷珪八分開/元七年十月)
苐九百四十五唐孔子庿碑下
苐九百四十六唐玄元觀尹尊師碑(裴子餘撰郭謙/光八分書開元)
(八年四月)
苐九百四十七唐李思訓碑上(李邕撰并行書開元八/年六月)
苐九百四十八唐李思訓碑下
苐九百四十九唐嘉禾寺禪院碑(徐楚壁/撰姚/思義/八分書開元八年八月)
苐九百五十唐髙士楊府君墓誌(行書無書撰人姓名/開元八年九月)
苐九百五十一唐懐州刾史陶大舉碑(姚崇撰徐嶠之正/書開元八年)
苐九百五十二唐北嶽府君碑(韋虚心撰陳懐志行書開/元九年三月)
苐九百五十三唐河矦新祠頌(秦崇撰王晏行書開元/九年四月)
苐九百五十四唐侍御史王瑜墓誌(八分書無書/撰人姓名開)
(元九年十月)
苐九百五十五唐遂城令康府君碑(沈淮南撰徐浩正/書開元九年十月)
苐九百五十六唐兖州刾史韋府君遺愛頌(狄光時撰/張庭珪正)
(書開元十年十一月)
苐九百五十七唐萬囘法師碑(徐堅撰行書無姓名開/元十年閏五月)
苐九百五十八唐郭知運碑(蘇頲撰魏華正書開元十/年七月)
苐九百五十九唐右庶子于府君碑(姪孺卿撰沙门/重閏八分書開)
(元十年七月)
苐九百六十唐萊州刾史于府君碑(撰人姓名缺沙/門重閏八分書)
(開元十年七月)
苐九百六十一唐狄梁公生祠記(李邕撰張庭珪八分/書開元十年十一月)
苐九百六十二唐吳季子庿碑(八分書書撰姓名殘缺/開元十年)
苐九百六十三唐上黨宫述聖頌(張説撰裴漼正書開/元十一年正月)
苐九百六十四唐述聖宫碑隂上(蕭誠行書)
苐九百六十五唐述聖宫碑隂下
苐九百六十六唐髙行先生徐公碑(姚奕撰序賀知/章銘徐嶠之正)
(書開元十一年四月)
苐九百六十七唐大雲寺禪院碑(李邕/撰并行書開元/十一年四月)
苐九百六十八唐知運後碑(張說撰梁昇卿八分書開/元十一年五月)
苐九百六十九唐香嚴寺碑(康希/銑撰徐嶠之正書開/元十一年六月)
苐九百七十唐莎羅樹碑(李邕撰并行書開元十一年/十月)
苐九百七十一唐張松質與李邕書
苐九百七十二唐老子孔子顔子賛(睿宗撰李邕行/書開元十一年)
(十二月)
苐九百七十三唐六公詠(李邕撰胡履虚八分書開元十/一年)
苐九百七十四唐御史臺精舎碑(崔湜撰梁昇卿八分書/開元十一年)
苐九百七十五唐御史臺精舎碑隂題名
苐九百七十六唐普寂禪師碑(盧鴻撰并八分書開元/十二年正月)
苐九百七十七唐神泉寺石經西塔銘(唐昭明撰正書/開元十二/年)
(正月)
苐九百七十八唐静泰法師碑(吕向撰劉懷信正書開/元十二年八月)
苐九百七十九唐凉國長公主碑上(蘇頲撰明皇/八分書開元)
(十二年八月)
苐九百八十長公主碑下
苐九百八十一唐寶相寺釋迦像碑(陳子傑撰陳思光書/開元十二年)
苐九百八十二唐真定令栁公紀德碑(裴抗撰并八分書/開元十二年)
苐九百八十三唐鄭司農碑(史承莭撰雙思貞行書開/元十三年正月)
苐九百八十四唐乙速孤行􁃽碑(劉憲撰白羲胵八分書/開元十三年二月)
苐九百八十五唐李公元始天尊像碑(鄒瓘撰甘遺/榮八分書開)
(元十三年二月)
苐九百八十六唐文蕩律師碑(盧渙撰魏栖梧正書開/元十三年十月)
苐九百八十七唐明皇行次成臯詩(艾叙行書開元十/三年十月)
苐九百八十八唐興州司馬王公碑(郭子晋撰趙崇/德行書開元十)
(三年十月)
苐九百八十九唐索法師清德碑(馬克麾撰范希璧行/書開元十四年三月)
苐九百九十唐西嶽大洞張尊師碑(王延齡撰李/慈正書開元)
(十四年四月)
苐九百九十一唐紀太山銘一(明皇撰并八分書開元十/四年九月)
苐九百九十二唐紀太山銘二
苐九百九十三唐太山銘三
苐九百九十四唐太山銘四
苐九百九十五唐太山銘五
苐九百九十六唐太山銘六
苐九百九十七唐太山銘七
苐九百九十八唐太山銘八
苐九百九十九唐太山銘九
第一千唐紀太山銘十
金石錄卷苐五

　　　　　　　　　　　　　　　壬午八月十二日雨窓
金石錄卷苐六　目錄六(唐)
第一千一唐太山側題名上
苐一千二唐太山側題名中
苐一千三唐太山側題名下
苐一千四唐封禅壇殘碑(陸堅八分書)
苐一千五唐崔慧爽傳(薛僅撰行書無姓名開元十四/年二月)
苐一千六唐造太山御碑記(孫文慶撰正書無姓名開元/十四年十一月)
苐一千七唐造太山御碑隂
苐一千八唐彭思義建父至德碑(行書無姓名開元十/四年)
苐一千九唐合州刺史上官濟墓誌(正書無書撰人/姓名開元十五)
(年正月)
第一千十唐重開梁公堰碑(趙居貞撰王象正書開/元十五年二月)
苐一千十一唐濟源令蕭公墓誌(權􁂧撰正書無姓名/開元十五年二月)
苐一千十二唐衛尉正卿泉君碑(長子隱奉撰叙仲子/伯逸正書蘇晋撰銘)
(彭杲正書開元十五年三月)
苐一千十三唐房山湯記(張嘉貞撰行書無姓名開元/十五年四月)
苐一千十四唐北嶽碑上(張嘉貞撰并行書開元十五/年八月)
苐一千十五唐北嶽碑下
苐一千十六唐左驍衛大将軍趙元禮碑上(潘肅撰/陸堅八)
(分書開元十五年閏九月)
苐一千十七唐趙元禮碑下
苐一千十八唐施石䑓銘(趙僎撰并行書)
苐一千十九唐梁思椘碑(郭翥撰衛/秀集王書上两/碑皆開元十五年)
苐一千二十唐下博令許君德政碑(王懐恵撰馬靈/仙正書開元十)
(六年正月)
苐一千二十一唐盧舎那珉像碑上(趙僎撰蔡有/隣八分書開)
(元十六年二月)
苐一千二十二唐盧舎那珉像碑下
苐一千二十三唐武臨令慕容公德政碑(正書書撰/人姓名殘)
(缺開元十六年四月)
苐二千二十四唐王方翼碑(張説撰陸堅八分書開元/十六年十月)
苐一千二十五唐薛王府典軍李無慮墓誌(賈彦/璿撰)
(正書無姓名開元十七年正月)
苐一千二十六唐堂陽令元府君德政頌(正書無書/撰人姓名)
(開元十七年四月)
苐一千二十七唐佛䭾禅師碑(李訥撰張庭珪八分書/開元十七年七月)
苐一千二十八唐佛䭾禅師塔碑後序(李湜撰眀乾/莭行書十八)
(年五月建附)
苐一千二十九唐養病坊碑(邵閏之撰韋季荘行書/開元十七年七月)
苐一千三十唐養病坊敕
苐一千三十一唐龍角山紀聖銘(明皇撰并八分書開/元十七年九月)
苐一千三十二唐龍角山碑隂
苐一千三十三唐大雲寺丈八佛像碑(叚履氷撰行/書無姓名開)
(元十七年九月)
苐一千三十四唐張嘉貞碑(王丘撰陸堅八分書開元/十七年十一月)
苐一千三十五唐太武皇帝駐馬碑(僧貞慶文并書)
苐一千三十六唐龍興觀碑(李邕撰行書無姓名類邕/書上二碑皆開元十七年)
苐一千三十七唐㳺擊将軍薛侯碑(趙含章撰并行書/開元十八年正月)
苐一千三十八唐老子庿碑(于孺卿房自謙撰自謙正書/開元十八年三月)
苐一千三十九唐東夏師資正傳(僧慧超述李巗正書/開元十八年四月)
苐一千四十唐平南蠻碑(蕭晋用撰序蔡希周詞韋悟/㣲正書開元十八年五月)
苐一千四十一唐蕭灌碑(張說撰梁升卿八分書開元/十八年五月)
苐一千四十二唐曇荣禪師碑(崔禹撰蘇睍銘韋鍳八/分書開元十八年八月)
苐一千四十三唐麓山寺碑(李邕撰并行書開元十八/年九月)
苐一千四十四唐冠軍大将軍臧希亮碑(李邕撰并/行書開元)
(十八年十月)
苐一千四十五唐貞法師旌德記(八分無書撰人姓名/開元十八年十二月)
苐一千四十六唐大忍寺門樓碑(沙門釋某撰/裴/抗八分書上二碑)
(皆開元十八年)
苐一千四十七唐東方朔碑(柳令譽撰行書無姓名開/元十九年三月)
苐一千五十五唐青城山丈人祠庿碑(徐大亨撰甘/遺荣八分書)
(開元二十年正月)
苐一千五十六唐使者徴祥記(潘􁞐撰并正書開元二/十年三月)
苐一千五十七唐愛州刺史徐元貴碑(鍾紹京撰并/行書開元二)
(十年五月)
苐一千五十八唐阿弥陁佛讃(殷彦方撰鍾紹京正書/開元二十年五月)
苐一千五十九唐南嶽真君碑(趙頣貞撰蕭誠正書開/元二十年十月)
苐一千六十唐玄元皇帝庿額碑(敬抱忠撰吕献臣/八分書開元二十)
(年十月)
苐一千六十一唐歙州刾史郭茂貞碑(賀知章撰/八分書姓)
(名殘缺開元二十年十月)
苐一千六十二唐源公石幢記上(封利建撰賀/遂回八分/書開元二十一年)
苐一千六十三唐源公石幢記下
苐一千六十四唐北嶽恒山碑上(釋/邈詞釋曠書開元/二十一年八月)
苐一千六十五唐北嶽恒山碑下
苐一千六十六唐后土神祠碑上(明皇撰并八分書開元/二十一年八月)
苐一千六十七唐后土神祠碑中
苐一千六十八唐后土神祠碑下(碑在河中府)
苐一千六十九唐后土神祠碑隂上(蕭嵩正書)
苐一千七十唐后土神祠碑隂下
苐一千七十一唐京兆尹張公德政碑(孟匡朝撰史惟/則八分書)
苐一千七十二唐立梁宣帝明帝二陵碑上(韓休撰/行書姓)
(名殘缺)
苐一千七十三唐立梁宣帝明帝二陵碑下
苐一千七十四唐大忍寺門樓碑(楊邈撰裴抗書/上三碑並是開)
(元二十一年)
苐一千七十五唐孝義寺碑(徐陵撰徐嶠之正書開元/二十二年正月)
苐一千七十六唐孝義寺碑隂記(徐嶠之撰并正書)
苐一千七十七唐景陽井銘(一八分書一正書撰人姓名/殘缺開元二十一年三月)
苐一千七十八唐光武即位壇碑(王預撰行書開元二/十二年四月)
苐一千七十九唐老子庿碑(崔季友撰鄭鉉正書開元/二十二年四月)
苐一千八十唐老子聖母碑(李昇卿撰吕献誠八分書開/元二十二年九月)
苐一千八十一唐代國長公主碑(鄭萬鈞撰并行書開元/二十二年十二月)
苐一千八十二唐涇州刺史牛意碑(張九齡撰八分書/姓名殘缺開元二)
(十二年)
苐一千八十三唐贈太子詹事王同晊碑(孫逖撰史/惟則八分)
(書開元二十三年正月)
苐一千八十四唐趙冬曦祭尭庿文(八分書開元二十/三年二月)
苐一千八十五唐趙冬曦祭仲山父文(同上)
苐一千八十六唐珪禅師碑(宋儋撰并行書開元二十/三年四月)
苐一千八十七唐同州刾史解琬碑(蘇頲撰梁昇/卿八分書開)
(元二十三年五月)
苐一千八十八唐五羖大夫碣銘(撰人姓名殘缺/鄭/璉正書開元二十三)
(年六月)
苐一千八十九唐謁郭巨祠堂記(楊傑撰李臯八/分書開元二十)
(三年七月王緒祭文附)
苐一千九十唐相州刾史侯莫陳涉墓誌(鄭同昇/撰盧自)
(勸正書開元二十三年十一月)
苐一千九十一唐秦望山法華寺碑(李邕撰并行/書開元二十)
(三年十二月)
苐一千九十二唐華州刾史楊公遺愛頌(王暐撰史/惟則八分)
(書開元二十三年)
苐一千九十三唐楊公遺愛碑隂記(史惟則八分書)
苐一千九十四唐長豐縣興城碑上(沙門邈文八分/書無姓名開元)
(二十三年十二月)
苐一千九十五唐長豊縣興城碑下
苐一千九十六唐贈兖州都督裴守貞碑(崔沔撰/梁昇卿)
(八分書開元二十四年二月)
苐一千九十七唐令長新戒一(氾水正書)
苐一千九十八唐令長新戒二(房子縣正書)
苐一千九十九唐令長新戒三(八分書)
苐一千一百唐光禄少卿鄭曽碑(梁昇卿撰并八分書/開元二十四年五月)
苐一千一百一唐御注道德經一(明皇注并御書/諸/王書額開元二十四)
(年八月懐州本)
苐一千一百二唐御注道德經二
苐一千一百三唐御注道德經三
苐一千一百四唐御注道德經四
苐一千一百五唐御注道德經五
苐一千一百六唐御注道德經六
苐一千一百七唐御注道德經七
苐一千一百八唐御注道德經八
苐一千一百九唐御注道德經九
苐一千一百十唐御注道德經十
苐一千一百十一唐元氏令龎公清德頌(邵混之撰/蔡有隣八)
(分書開元二十四年八月)
苐一千一百十二唐大智禅師碑(嚴復撰史惟則八/分書開元二十四)
(年九月)
苐一千一百十三唐大智禅師碑隂記(楊伯成撰/史惟則八)
(分書二十九年立附)
苐一千一百十四唐盧奐廳事讃(明皇/撰并/行書/開元二十四年十月)
苐一千一百十五唐盧奐謝表并批詔(表正書無姓/名詔行書)
苐一千一百十六唐頴王府司馬蕭擢墓誌(正書/無書)
(撰人姓名開元二十四年十月)
苐一千一百十七唐館陶令徐君遺愛頌(張孚撰/朱爰八)
(分書開元二十四年十月)
苐一千一百十八唐普照王寺碑(李邕/撰并行書/開元二十四年二)
(月咸通中重刻)
苐一千一百十九唐崔禹傳(權倕撰党撫八分書開/元二十五年春)
苐一千一百二十唐扶陽郡太君韋夫人碑(韓休/撰八)
(分書姓名殘缺開元二十五年四月)
第一千一百二十一唐萬廻神跡記(徐彦伯撰史惟/則八分書開元)
(二十五年五月)
苐一千一百二十二唐傅菩薩戒頌(楊仲昌撰沙/門温古行書)
(開元二十五年六月)
苐一千一百二十三唐懐道律師碑(李/邕/撰并行書/開元二十五年七月)
苐一千一百二十四唐玄覧律禅師碑(徐安貞撰禇/庭誨正書開)
(元二十五年八月)
苐一千一百二十五唐智逺律師塔銘(啖彦珍撰陳/瓌行書開元)
(二十五年九月)
苐一千一百二十六唐八馬坊碑(郄昂撰韋崇訓行書)
苐一千一百二十七唐八馬坊碑隂
苐一千一百二十八唐真定令杜府君遺愛頌(李琚/撰并)
(八分書上三碑皆開元二十五年)
苐一千一百二十九唐尉遲逈庿碑(閻伯璵撰序顔/真卿撰蔡有隣)
(八分書開元二十六年正月)
苐一千一百三十唐尉遲逈碑隂上(孫士良撰蔡有/鄰八分書開元)
(二十六年二月)
苐一千一百三十一唐尉遲逈碑隂下
苐一千一百三十二唐大行禅師玄德幢銘(韓覃撰/并行書)
(開元二十六年二月)
苐一千一百三十三唐大行禅師義訓(何榮光行書/開元二十六)
(年三月)
苐一千一百三十四唐許王素莭碑(李邕撰孫夔/國公随行書)
(開元二十六年四月)
苐一千一百三十五唐張嘉貞後碑上(李邕撰蔡有/鄰八分書開)
(元二十六年四月)
苐一千一百三十六唐張嘉貞後碑下
苐一千一百三十七唐張嘉貞碑隂上(蔡有鄰八分書)
苐一千一百三十八唐張嘉貞碑隂下
苐一千一百三十九唐實諦寺碑(撰人姓名殘缺蘇/靈芝行書開元二)
(十六年六月)
苐一千一百四十唐明皇誡牧宰敕(八分書無姓名開/元二十六年六月)
苐一千一百四十一唐洛陽縣食堂記(裴揔述韓擇/木八分書開)
(元二十六年七月)
苐一千一百四十二唐益州大千秋觀碑(李邕撰管/卿行書開)
(元二十六年七月)
苐一千一百四十三唐千秋觀碑隂
苐一千一百四十四唐任城縣橋亭記(㳺芳撰王子/言八分書開)
(元二十六年閏八月)
苐一千一百四十五唐定進巖碑(嚴浚撰蔡有鄰/八分書開元二)
(十六年十月)
苐一千一百四十六唐濟源令李造遺愛頌(梁􁂮撰/徐浩正)
(書開元二十六年十一月)
苐一千一百四十七唐重修李造遺愛碑記(髙從規/撰髙従)
(彦正書貞元二十一年立附)
苐一千一百四十八唐江州刺史戴希謙墓誌(従子休/璇撰次)
(子崿八分書開元二十六年十一月)
苐一千一百四十九唐述靈記(張嘉祐撰行書無姓名開/元二十七年三月)
苐一千一百五十唐李適之清德頌(蕭誠行書開元二/十七年三月)
苐一千一百五十一唐李適之碑隂記(吕嚴說撰郭􁁱/正書開元二十)
(七年六月附)
苐一千一百五十二唐易州鐡象頌(王湍撰蘇靈芝/行書開元二十)
(七年五月)
苐一千一百五十三唐長孫君夫人李氏墓誌(正書無/書撰人)
(姓名二十七年八月)
苐一千一百五十四唐孝經雙石䑓碑(楊諌撰劉景/亷八分書開)
(元二十七年九月)
苐一千一百五十五唐忠武將軍王􁥒墓誌(行書無書撰/人姓名開元)
(二十七年十月)
苐一千一百五十六唐太原尹王冰墓誌(崔宗三撰并行/書開元二十七)
(年十月)
苐一千一百五十七唐叢䑓賦(嚴浚撰蔡有鄰八分書/開元二十七年)
苐一千一百五十八唐薛僅善政頌(徐季鴒文崔黄/中行書開元二)
(十七年)
苐一千一百五十九唐内常侍趙泰宗碑(男尚客撰/胡秀八分)
(書開元二十八年二月)
苐一千一百六十唐幽州刾史元懐景碑(皇甫彬撰正/書開元二十)
(八年二月)
苐一千一百六十一唐将軍慕容嘉勗墓誌(馮璩/撰正)
(書無姓名開元二十八年二月)
苐一千一百六十二唐牛仙客父祖贈官記(彭果撰禇/庭誨行書)
(開元二十八年二月)
苐一千一高六十三唐淄州開元寺碑(李邕撰并行書/開元二十八年)
(七月)
苐一千一百六十四唐太子賔客龎承宗碑(蘓頲撰/梁昇卿)
(八分書開元二十八年八月)
苐一千一百六十五唐易州刺史田仁琬德政碑(徐/安)
(貞撰蘇靈芝行書開元二十八年十月)
苐一千一百六十六唐吏部尚書楊仲昌碑(席豫撰/鄔繇篆)
(書開元二十八年)
苐一千一百六十七唐楊仲昌後碑(韓擇木八分大暦六/年七月建附)
苐一千一百六十八唐唐儉碑(行書無書撰人姓名開元/二十九年二月)
苐一千一百六十九唐安公羙政頌(撰人姓名殘缺房/璘妻髙氏書開元)
(二十九年三月)
苐一千一百七十唐玄元皇帝應現碑(八分書無姓/名開元二十)
(九年六月)
苐一千一百七十一唐夢真容敕(正書無姓名二十九/年六月)
苐一千一百七十二唐夢真容碑(呉郁正書開元二/十九年六月)
苐一千一百七十三唐夢真容碑(蘓靈芝行書開元/二十九年六月)
苐一千一百七十四唐石壁寺鐡彌勒像(林諤撰房璘妻/高氏行書開元)
(二十九/年六月)
苐一千一百七十五唐章仇公修玊局觀碑(夏侯銛撰管/卿行書開元)
(二十九/年七月)
苐一千一百七十六唐崇福觀魏尊師碑(宋遥撰八分書/姓名殘缺開元)
(二十九/年九月)
苐一千一百七十七唐尚書省郎官廳石記(陳九言撰張/旭正書開元)
(二十九/年十月)
苐一千一百七十八唐郎官題名上
苐一千一百七十九唐郎官題名下
苐一千一百八十唐裴大智碑(李邕撰蕭誠行書開/元二十九年十一月)
苐一千一百八十一唐侯䑓記(梁德𥙿撰蘇靈芝行書)
苐一千一百八十二唐扶溝令馬光淑頌(崔顥撰八分書/姓名殘缺)
苐一千一百八十三唐掖縣令趙公德政頌(行書無撰人/姓名)
苐一千一百八十四唐頴考叔碑(劉彚撰孕琚八分書/上四碑並開元/二)
(十九年)
苐一千一百八十五唐延安縣幽堂碑(王光庭撰于經/野正書)
苐一千一百八十六唐龍門西龕石像銘(張九齡撰/八分書姓)
(名殘缺)
苐一千一百八十七唐魏文矦庿碑(楊仲昌撰田琦八/分書)
苐一千一百八十八唐述聖頌(逹奚珣撰序吕向銘并/正書)
苐一千一百八十九唐金仙長公主碑(徐嶠之撰明皇行/書)
苐一千一百九十唐韓公井記(正書無書撰人姓名)
苐一千一百九十一唐龍興寺浄土院碑(李邕撰韋同/八分書上七)
(碑皆開元中立)
苐一千一百九十二唐雲麾将軍李琇碑(李邕撰并/行書天寳)
　元年正月
苐一千一百九十三唐大照禅師碑(盧僎撰史惟則/八分書天寶元)
(年二月)
苐一千一百九十四唐大照禅師碑上(李邕撰并行書天/寳元年二月)
苐一千一百九十五唐大照禪師碑下(碑在/寺/州嵩岳)
苐一千一百九十六唐真容應現碑(陳知温行書天寶/元年二月)
苐一千一百九十七唐鄂州刾史盧府君碑(李邕撰/并行書)
(天寶元年二月)
苐一千一百九十八唐興州司馬王府君碑(郭子晉撰/趙崇德行)
(書天寶元年二月)
苐一千一百九十九唐桐柏觀碑(崔尚撰韓擇木八分/書明皇正書題額天)
(寶元年三月)
苐一千二百唐修東鎮沂山記(范正則撰并八分書天/寶元年三月)
金石錄卷苐六
金石錄卷苐七　目錄七(唐)
第一千二百一唐兖公頌(張之宏撰包文該正書天寶/元年四月)
苐一千二百二唐韓賞祭華嶽文(韓擇木八分書天寶/元年四月/在華山)
苐一千二百三唐法現禪師碑(李通文撰吕向正書天/寶无年九月)
苐一千二百四唐靈巖寺頌(李邕撰并行書天宝元年)
苐一千二百五唐蒙泉湯記(趙冬曦撰八分書姓名殘/缺天宝二年三月)
苐一千二百六唐監察御史李希倩碑(李邕撰梁昇/卿八分書徐)
(浩篆額天寶二年四月)
苐一千二百七唐立後漢世祖祠堂記(張邈撰梁㳺椘/八分書天寳二)
(載四月)
苐一千二百八唐玉真公主修功德頌(李成𥙿撰吳/郁行書天宝)
(二年七月)
苐一千二百九唐金籙齋頌(崔明允撰史惟則八分書/天寶二年十月碑在晋州)
苐一千二百十唐立漢樊君祠堂碑(王利器撰史惟則/八分書徐浩篆額)
(天宝二年十月)
苐一千二百十一唐讀樊丞相傳誌(鄭炅之胡霈八分/書)
苐一千二百十二唐玉真公主受道祥應記(蔡瑋撰/蕭誠行)
(書天寳二載)
苐一千二百十三唐㐮陽令庫狄履温頌(周擇従撰/蕭誠行書)
(天寶三載正月)
苐一千二百十四唐嵩陽觀紀聖德頌上(李林甫撰/徐浩八分)
(書天宝三載二月)
苐一千二百十五唐嵩陽觀紀聖德頌下
苐一千二百十六唐香谷渠記(撰人姓名缺史惟則書篆/天宝三載二月)
苐一千二百十七唐靈州都督李琳碑上(撰人姓名殘/缺杜温元八)
(分書天寶三年析木月)
苐一千二百十八唐李琳碑中
苐一千二百十九唐李琳碑下
苐一千二百二十唐真源觀鐘銘(明皇撰并八分書天/寳三載六月)
苐一千二百二十一唐資州刺史韋光碑(趙良器撰族/子若訥八分)
(書天宝三載七月)
苐一千二百二十二唐宓子賤碑(李少康撰李景参正/書天宝三載七月)
苐一千二百二十三唐小鲁真人僊觧謠(魯國清述/陳錫正書)
(天宝七載七月)
苐一千二百二十四唐駙馬都尉豆盧建碑(張垍撰/韓擇木)
(八分書天寳三載七月)
苐一千二百二十五唐封孔子弟子詔上(吕巖說撰/記正書天)
(寶三載十二月)
苐一千二百二十六唐封孔子弟子詔下
苐一千二百二十七唐陳隱王祠堂記(張謂撰八分書/天宝三載)
苐一千二百二十八唐常覺寺銅鐘銘(常逈撰并八分/書天寳/四載)
(五月)
苐一千二百二十九唐窣堵波幢銘(劉仲丘撰薛/希/昌八分書天宝四)
(載七月)
苐一千二百三十唐明皇注孝經一(明皇八分書天宝四/載九月)
苐一千二百三十一唐明皇注孝經二
苐一千二百三十二唐明皇注孝經三
苐一千二百三十三唐明皇注孝經四
苐一千二百三十四唐郇國公碑(季子適之撰史惟則篆/書天寳四載九月)
苐一千二百三十五唐北齊范陽令宋君碑(郭慎/微撰)
(史惟則八分書天寳四載十月)
苐一千二百三十六唐善才寺大德元祕塔銘(楊琦/撰張)
(乾䕶八分書天寳五載四月)
苐一千二百三十七唐故一切導師碑(撰人姓名殘缺/沙門智謙行書)
(天宝五載六月)
苐一千二百三十八唐洪福寺彌勒像碑(韓滉撰并/正書天宝)
(五載七月)
苐一千二百三十九唐潁陽觀碑(張粲撰史惟則八分/書天實五載八月)
苐一千二百四十唐陳留郡太守徐惲碑(李邕撰徐/浩行書天)
(寳五載八月)
苐一千二百四十一唐貪泉銘(陳九伯撰薛希昌八分書/天寳五載八月)
苐一千二百四十二唐蒙山祠記(李瑗撰上官璨行書天/宝五載十一月)
苐一千二百四十三唐崔潭龜詩(蔡有鄰八分書天宝/五載十一月)
苐一千二百四十四唐孝子尹仁恕旌表闕文(行書無姓/名)
苐一千二百四十五唐尹氏孝德記(張柬之撰正書無姓/名)
苐一千二百四十六唐西河太守杜公遺愛碑(書撰人姓/名殘缺上)
(三碑皆天寳五載)
苐一千二百四十七唐張尊師碑(何思逺撰郭懷漸行/書天宝六載正月)
苐一千二百四十八唐薛氏追贈夫人碑(房琯撰王曽/八分書天宝)
(六載二月)
苐一千二百四十九唐洛祠志(行書無書撰人姓名天宝/六載三月在同州)
苐一千二百五十唐明師禅院石燈䑓頌(正書無書/撰人姓名)
(天寳六載六月)
苐一千二百五十一唐王四娘塔銘(裴炫詞張少悌行書/天宝六載六月)
苐一千二百五十二唐潯陽郡司馬程玄封碑(邢韶/撰徐)
(浩行書天寶六載七月/道北積閨村/碑在西京上東門外三里)
苐一千二百五十三唐開梁公堰頌上(祁順之撰徐浩/八分書并篆額)
(天宝六載七月)
苐一千二百五十四唐開梁公堰頌下
苐一千二百五十五唐梁公堰碑隂記(平致和撰并正/書)
苐一千二百五十六唐貞一先生庿碣(衛憑撰薛希昌/八分書天宝六)
(載七月)
苐一千二百五十七唐太一寺功德頌(裴炫撰八分書天/宝六載十月)
苐一千二百五十八唐顔惟貞碑(陸據撰蔡有隣八分/書天宝六載十月)
苐一千二百五十九唐林慮縣記(正書無書撰人姓名天/寶六載十月)
苐一千二百六十唐北海太守竇誡盈碑(徐浩撰并/八分書題)
(額李遇正書天寳七年正月)
苐一千二百六十一唐尊勝陁羅尼經(正書無姓名天宝/七載二月)
苐一千二百六十二唐濟源令房公遺􁆰碑(平洌撰/徐浩行)
(書天寳七載二月)
苐一千二百六十三唐孝女雙石樓記(張璿之撰正書/姓名殘缺天寶)
(七載三月)
苐一千二百六十四唐安天王碑隂(八分書天寳七載/五月)
苐一千二百六十五唐度人經(八分書無姓名天宝七載/七月)
苐一千二百六十六唐乗真禪師碑(王雄風撰胡霈/然行書天/寶)
(七載八月)
苐一千二百六十七唐百家巖寺記(崔禹錫撰劉􁇆行/書天宝七載九月)
苐一千二百六十八唐太子司議郎王元碑(李華撰/朱璨八)
(分書天宝七年十月)
苐一千二百六十九唐任丘縣令王公清德碑(傳衡/之文)
(崔倚正書天寳八載正月)
苐一千二百七十唐百家巖寺碑(崔巨撰崔倚正書天/寳八載二月)
苐一千二百七十一唐陽城郡太守趙公奭碑(馮用之/撰韓擇)
(木八分書衛包篆額天宝八載五月)
苐一千二百七十二唐郭先生碑(李造撰徐浩行書天/宝八載七月)
苐一千二百七十三唐徐嶠之碑(李邕撰季子浩正書/天寳八載十月)
苐一千二百七十四唐羙原縣夫子庿碑(王巖撰并行/書天宝八載)
(十一月)
苐一千二百七十五唐華嶽碑堂修飾記(衛包撰并/正書天宝)
(九載正月)
苐一千二百七十六唐金天王庿靈異述(衛包撰并/正書天寶)
(九載四月)
苐一千二百七十七唐鄭預注心經(正書無姓名天寳/九載四月)
苐一千二百七十八唐靈䑓觀金籙齋頌(衛包撰并/篆書天宝)
(九載四月)
苐一千二百七十九唐靈䑓觀修三方功德頌(衞包/撰并)
(篆書天宝九載四月/在華州)
苐一千二百八十唐華嶽庿古松詩(衛包撰并篆書)
苐一千二百八十一唐陳隱王祠碣(衛慿撰八分書/無姓名天宝九)
(載五月)
苐一千二百八十二唐尊勝石幢銘(崔恁撰王士則/八分書天宝九)
(載六月)
苐一千二百八十三唐瑶䑓寺敕書(八分書無姓名天/寶九載十月)
苐一千二百八十四唐陳太丘祖德碑(系孫兼撰序/伾撰銘伾子)
(膺書天宝九載十一月)
苐一千二百八十五唐内常侍陳文叔碑(李邕撰劉/秦行書天)
(寶九載十一月/碑在京兆府)
苐一千二百八十六唐開元寺净土堂碑(張泉撰吳/郁行書天)
(寶九載十二月)
苐一千二百八十七唐劉飛造像記(史惟則八分書天/宝九載十二月)
苐一千二百八十八唐西河太守劉寂德政頌(孫宰/撰鄔)
(彤行書天宝九載)
苐一千二百八十九康棣王墓誌(王齊同撰韓擇木八分/書天宝十載二月)
苐一千二百九十唐康珽告(徐浩行書天宝十載三月)
苐一千二百九十一唐宓子賤碑(賈至文梁耿篆書天宝/十載四月)
苐一千二百九十二唐七祖堂碑(陳章甫撰胡霈然行書天宝/十載四月)
苐一千二百九十三唐明禅師碑(鄭炅之撰徐浩正書/天宝十載七月)
苐一千二百九十四唐金城寺放生池碑(八分書書撰/人姓名殘缺)
(天宝十載七月)
苐一千二百九十五唐淄川郡述德記并詩序(序崔/尚等)
(撰記崔器撰天寶十載九月)
苐一千二百九十六唐張君神碑(王靈岳撰宋昱銘/李史奐正書天宝)
(十載十月)
苐一千二百九十七唐新安郡太守張公碑(韋述撰/徐浩正)
(書史惟則篆天宝十載十一月)
苐一千二百九十八唐曹溪能大師碑(宋泉撰史惟/則八分書天)
(竇十一載二月)
苐一千二百九十九唐玄隱律師塔銘(徐浩撰并正/書天宝十一)
(載二月)
苐一千三百唐工部尚書郭虚已碑(顔真卿撰并正/書)
苐一千三百一唐河南参軍郭揆碑(顔貞卿撰并/正書天寶十)
(一載三月)
苐一千三百二唐東光縣主碑(李華撰徐浩八分書天/宝十一載閏三月)
苐一千三百三唐多寳塔感應碑(岑勛撰顔真卿正書/天宝十一載四月)
苐一千三百四唐滎陽王妣朱氏墓誌(洪孝偉撰韓/擇木正書天)
(寳十一載七月)
苐一千三百五唐大智禅師碑(嚴浚撰胡霈然集王右/軍書天宝十一載八月)
苐一千三百六唐鉅鹿郡夫人魏氏墓誌(李楨撰薛/邕八分書)
(天宝十一載九月)
苐一千三百七唐明皇賜道士蔡守冲詩(并謝表/批荅行)
(書天宝十一載九月)
苐一千三百八唐明皇賜上黨故吏敕書(天宝十一載/十月)
苐一千三百九唐杜夫人碑(翟頲撰徐浩正書天宝十/一載十月)
苐一千三百十唐處子瑗墓誌(行書無書撰人姓名天/宝十一載十一月)
苐一千三百十一唐瑤䑓寺大德碑(撰人姓名殘缺/韓擇木八分書)
(天寶十一載十二月)
苐一千三百十二唐四禪寺萬菩薩像記(趙子餘撰/林混元八)
(分書天宝十一載)
苐一千三百十三唐冶浦橋記(蔡希宗撰并行書天宝/十二載正月)
苐一千三百十四唐上黨啓聖宫頌上(明皇撰并八/分書天宝十)
(二載二月)
苐一千三百十五唐上黨啓聖宫頌下
苐一千三百十六唐武部尚書楊珣碑上(明皇撰并/八分書天)
(寳十二載八月)
苐一千三百十七唐楊珣碑中
苐一千三百十八唐楊珣碑下
苐一千三百十九唐長孫公崔夫人墓誌(行書無書/撰人姓名)
(天寳十二載八月)
苐一千三百二十唐哥舒翰等造阿彌陀經(正書無/姓名天)
(寳十二載九月)
苐一千三百二十一唐宇文顥山隂述(竇公衡撰史/惟則八分書)
(天宝十三載)
苐一千三百二十二唐贈文部郞中薛悌碑(蘇預撰/徐浩八)
(分書天宝十三載二月)
第一千三百二十三唐栖霞山亭記(史翊撰韓軫八/分書天宝十三)
(載七月)
苐一千三百二十四唐立巫馬期碑(賈賁撰韓軫八/分書天宝十三)
(載十月)
苐一千三百二十五唐西椘覇王祠堂頌(賀蘭晋明/撰賀蘭誠)
(書天寳十三載十月)
苐一千三百二十六唐東方朔畵賛上(夏矦湛撰顔/真卿正書天)
(寳十三載十二月)
苐一千三百二十七唐東方朔畵賛下
苐一千三百二十八唐畵賛碑隂記上(顔真卿撰并/正書)
苐一千三百二十九唐画賛碑隂記下
苐一千三百三十唐資州刺史裴仲將碑(陸㨿撰徐浩/八分書并篆)
苐一千三百三十一唐宇文顥山隂述(竇公衡撰史/惟則八分書)
(以上两碑皆天宝十三載)
苐一千三百三十二唐永陽郡太守姚奕碑(達奚珣/撰徐浩)
(正書并八分題額天宝十四載二月)
苐一千三百三十三唐苗公歸鄊記(撰人姓名殘缺/胡霈然八分書)
(天寶十四載二月)
苐一千三百三十四唐淮隂太守趙悅遺愛碑(張椘/金撰)
(行書無姓名)
苐一千三百三十五唐趙恱碑隂(王昕撰)
苐一千三百三十六唐蘇表明正德表(無撰人周良/弼八分書以)
(上三碑皆天宝十四載)
苐一千三百三十七唐玄􁃽律師碑(萬齊融撰徐/浩行書天宝)
(十五載六月)
苐一千三百三十八唐壽張令劉公仁政頌(無撰人/姓名周)
(良弼八分書)
苐一千三百三十九唐李峯途經劒門詩(程昻正/書以上)
(二碑皆天宝十五載)
苐一千三百四十唐徐浩題經(天寳中立)
苐一千三百四十一唐明皇注金剛經上(八分書無姓名)
苐一千三百四十二唐明皇注金剛經中
苐一千三百四十三唐明皇注金剛經下
苐一千三百四十四唐石經蔵賛(蔡有鄰八分并正書)
苐一千三百四十五唐襄陽令盧君德政頌(閻寛/文史)
(惟則八分書)
苐一千三百四十六唐襄州牧獨孤冊遺愛頌(李邕/撰蕭)
(誠行書)
苐一千三百四十七唐鶺鴒頌(明皇撰并行書)
苐一千三百四十八唐宴濟瀆記(逹奚珣撰薜希昌/八分書)
苐一千三百四十九唐明皇上黨宫宴群臣故老詩(行書)
苐一千三百五十唐明皇謁玄元庿詩(行書)
苐一千三百五十一唐觀世音像碑(陶翰撰徐浩正書)
苐一千三百五十二唐雲門山投龍詩(趙居貞撰行/書以上十碑)
(皆天寶中立)
苐一千三百五十三唐烏程令韋君德政碑(沈務本/撰沈仲)
(昌正書肅宗至德二載二月)
苐一千三百五十四唐金剛經(鄔彤行書乾元二年八/月)
苐一千三百五十五唐尊勝經上(序沈洽撰鄔彤行書/乾元二年八月)
苐一千三百五十六唐尊勝經下
苐一千三百五十七唐祭姪季明文(顔真卿撰并行書/乾元元年九月)
苐一千三百五十八唐祭伯父濠州刺史文(顔真卿撰/并行書乾)
(元二年十月)
苐一千三百五十九唐金天王題名(顔真卿正書乾元二/年十月)
苐一千三百六十唐南叟訓(祁順之撰皇三従姪延宥正/書乾元二年三月)
苐一千三百六十一唐五原太守郭英竒碑(蘇預撰/銘頋誡)
(奢八分書韋述撰序乾元二年五月)
苐一千三百六十二唐任城尉韋公惠愛記(苗蔵緒撰/正書無姓)
(名乹元二年五月)
苐一千三百六十三唐城隍神祠記(李陽氷撰并篆書/乾元二年八月)
苐一千三百六十四唐忘歸䑓銘(李陽氷撰并篆書)
苐一千三百六十五唐贈鴻臚卿魯仲瑜墓誌(賴棐/撰姚)
(南仲行書乾元二年九月)
苐一千三百六十六唐鄭陳節度使彭元曜墓誌(李/潮)
(撰并八分書乾元二年十一月)
苐一千三百六十七唐岑先生銘(嚴浚撰正書無姓名乾/元三年四月)
苐一千三百六十八唐蘄州刺史杜敏生祠頌(張粲撰/史惟則)
(八分書乾元三年五月)
苐一千三百六十九唐椘州修城記(范昭撰鄭㠋正書/上元元年七月)
苐一千三百七十唐縉雲縣孔子庿記(李陽氷撰并/篆書上元元)
(年七月)
苐一千三百七十一唐王公城河中頌(陳翃撰盧耿/正書上元元)
(年十月)
苐一千三百七十二唐梁思椘碑(郭翥撰梁思/椘/集王右軍書上元)
(元年十月)
苐一千三百七十三唐工部尚書来曜碑(張鎬撰序/蕭昕撰銘)
(韓擇木八分書肅宗御篆額上元二年正月)
第一千三百七十四唐王粲石井欄記(甄濟文彭朝/議行書上元)
(二年七月後記附其一于頔文胡証八分書貞元十七/年六月其一盧鈞撰正書㑹昌二年四月附)
苐一千三百七十五唐渭南令路公遺愛表(蘇源明/撰行書)
(上元二年)
苐一千三百七十六唐呂公祠庿碑(衞宻撰頋戒奢八/分書上元二年)
苐一千三百七十七唐贈太保郭敬之碑(苗晋卿撰/蕭華正書)
(元年建寅月)
苐一千三百七十八唐山谷寺璨大師碑(房琯撰徐/浩八分書)
(元年建辰月)
苐一千三百七十九唐吕公表(元結撰頋誡奢八分書元/年建巳月)
苐一千三百八十唐玉真公主墓誌(王縉撰姪粲書元/年建巳月)
苐一千三百八十一唐離堆記上(顔真卿撰并正書寶/應元年)
苐一千三百八十二唐離堆記中
苐一千三百八十三唐離堆記下
苐一千三百八十四唐顔惟貞并􁅏夫人贈告(子真/卿正)
(書寳應二年十一月)
苐一千三百八十五唐鳯翔李梁公遺愛頌(房琯撰/韓擇木)
(八分書代宗廣德二年五月/碑在鳯翔府今在長安)
苐一千三百八十六唐贈太保郭敬之庿碑(顔真卿/撰并正)
(書廣德二年十一月/碑在京􁫉府)
苐一千三百八十七唐太尉李光弼碑(顔真卿撰張/少悌行書廣)
(德二年十二月)
苐一千三百八十八唐澤潞李抱玉紀功碑上(元載/撰史)
(惟則八分書廣德二年)
苐一千三百八十九唐李抱玉紀功碑下
苐一千三百九十唐李抱玉碑隂(王志安撰男自正正/書)
苐一千三百九十一唐滑䑓銘(李季卿撰令狐彰行書/永泰元年正月)
苐一千三百九十二唐宋武受命壇記(張謂撰陸淙/八分書竇䝉)
(篆永泰元年三月)
苐一千三百九十三唐黄鶴樓記(閻伯瑾撰魏萬珵/行書李湯氷篆)
(永泰元年四月)
苐一千三百九十四唐長明燈頌(邵真撰王世則行書并/篆永泰元年五月)
苐一千三百九十五唐怡亭銘(裴虬撰李莒八分書李陽/氷篆永泰元年五月)
苐一千三百九十六唐顔魯公東林題名(正書永泰元/年六月)
苐一千三百九十七唐顔魯公西林題名(正書永泰元/年六月)
苐一千三百九十八唐吏部侍郎鄭嬰齊碑(張椘/金撰)
(史惟則八分書并篆永㤗元年十一月)
苐一千三百九十九唐冨平尉韋器墓誌(趙早撰吳/通微正書)
(永泰二年十一月)
苐一千四百唐鄂州長史游浦碑(八分書書撰人姓/名殘缺永泰二年)
(十一月)
金石錄卷苐七
(八月廿六夜)
金石錄卷苐八　目錄八(唐)
苐一千四百一唐容亭銘(元結撰翟令問篆書永泰二年/十一月)
苐一千四百二唐令暉令皎二禪師塔銘(趙惎撰并/正書大暦)
(元年二月)
苐一千四百三唐永泰寺鐘銘(崔巨撰房集書大暦元/年十二月)
苐一千四百四唐淮南莭度使崔圎頌德碑(李華撰/張従申)
(正書大暦二年正月)
苐一千四百五唐京兆尹鮮于仲通碑上(顔真卿書/撰并正書)
(大暦二年正月)
苐一千四百六唐鮮于仲通碑下
苐一千四百七唐絳州刺史李公德政碑(崔巨撰劉/鈞八分書)
(大暦二年二月)
苐一千四百八唐峿臺銘(元結撰篆書無姓名大暦二/年六月)
苐一千四百九唐左驍騎衛將軍郭英傑碑(徐浩/撰張)
(芬正書大暦二年七月)
苐一千四百十唐顔魯公靖居寺題名(正書大暦二年/十月)
苐一千四百十一唐亳州刺史劉瓌碑(路𬎼撰李著/八分書并篆)
(大暦二年十月)
苐一千四百十二唐新築隴州城記(邵說撰史惟則/八分書大暦二)
(年十一月)
苐一千四百十三唐慧義寺弥勒像碑上(韓俶撰李/潮八分書)
(大暦二年十二月)
苐一千四百十四唐慧義寺彌勒像碑下
苐一千四百十五唐嚴浚碑(席豫撰徐浩行書)
苐一千四百十六唐李氏移先塋碑(李季卿撰李陽氷/篆書)
苐一千四百十七唐李氏三墳記(李季/卿/撰李陽氷篆/書上三碑皆大暦二年立)
苐一千四百十八唐郭英乂碑(元載撰史惟則八/分書大暦三/年)
(正月)
苐一千四百十九唐沛縣令于黙成碑(子休烈撰/劉單銘史)
(惟則八分書大暦三年正月)
苐一千四百二十唐魏少㳺碑(徐浩撰并行書大暦/三年三月)
苐一千四百二十一唐邠寜馬璘德政碑(韓雲卿撰/張少悌行)
(書大暦三年四月)
苐一千四百二十二唐河橋城樓記(張勛撰李著八/分書八暦三年)
(六月)
苐一千四百二十三唐河瀆祠碑(王延昌撰趙復行書/大暦三年九月)
苐一千四百二十四唐潘孝子頌(崔稱撰屈突寘八分/書大暦三年十月)
苐一千四百二十五唐禹庿碑(崔巨撰叚季展行書大暦/三年十一月)
苐一千四百二十六唐大澄禪師碑(王縉撰徐浩行書/大暦四年二月)
苐一千四百二十七唐萬年縣令徐昕碑(韓雲卿撰/韓擇木八)
(分書李陽氷篆大暦四年三月)
苐一千四百二十八唐冨平尉顔喬卿墓碣(弟真卿/撰并正)
(書大暦四年四月)
苐一千四百二十九唐徐州副元帥㕔街記(嚴伋撰蕭/良童正書)
(大暦四年五月)
苐一千四百三十唐王延昌碑(邵說撰徐浩八分書大/暦四年八月)
苐一千四百三十一唐雙庿記(齊嵩撰杜勸正書大暦/四年八月)
苐一千四百三十二唐贈揚州都督叚府君碑(楊突撰/蕭正正)
(書大暦四年十月)
苐一千四百三十三唐立晋太尉郄公祠庿碑(十一代/孫昻撰)
(郭昇行書大暦四年十二月)
苐一千四百三十四唐崇徽公主手痕詩(李山甫正/書)
苐一千四百三十五唐左武衛中郎將臧希忱碑(韓/擇)
(木撰并八分書上两碑皆大暦四年)
苐一千四百三十六唐左㒒射裴冕墓誌(徐浩撰并/正書大暦)
(五年二月)
苐一千四百三十七唐裴冕碑(元載撰吳通微正書)
苐一千四百三十八唐贈梁州都督徐秀碑上(顔真卿/撰韓擇)
　木(八分書李陽氷篆大暦五年三月)
第一千四百三十九唐徐秀碑下
苐一千四百四十唐麗正學士殷踐猷碑上(顏貞/卿撰)
(并正書大暦五年五月)
苐一千四百四十一唐􁅏踐猷碑下
苐一千四百四十二唐太斌令殷攝碑(顔真卿撰并正/書附)
苐一千四百四十三唐龔丘令庾公德政碑(李陽氷撰/并篆書大)
(暦五年九月)
苐一千四百四十四唐庾公德政碑隂
苐一千四百四十五唐李庶子新泉銘(李陽氷撰/并篆書大)
(暦六年三月)
苐一千四百四十六唐李陽氷琅邪泉題名(篆書/大/暦六年三月)
苐一千四百四十七唐義井記(邵真撰王佑書大暦六/年三月)
苐一千四百四十八唐再修信行禪師塔碑(于益撰/張楚昭)
(行書大暦六年閏三月)
苐一千四百四十九唐右堂銘(元結篆書無姓名大暦/六年閏三月)
苐一千四百五十唐麻姑仙壇記(顔魯公撰并正書大暦/六年四月)
苐一千四百五十一唐小字麻姑仙壇記(附)
苐一千四百五十二唐特進梁公碑(王修然撰王軌行/書大暦六年四月)
苐一千四百五十三唐郭子儀夫人李氏碑(韓雲卿撰/史惟則八)
(分書并篆額大暦六年五月)
苐一千四百五十四唐吕府君敕塟碑(喻伯僑八分書大/暦六年五月)
苐一千四百五十五唐中興頌上(元結撰顔真卿正書/大暦六年六月)
苐一千四百五十六唐中興頌中
苐一千四百五十七唐中興頌下(在永州)
苐一千四百五十八唐高陵令李現德政碑(蘇端撰/張潭行)
(書大暦六年七月)
苐一千四百五十九唐慈恩寺常住荘地碑(顔真卿/撰韓擇)
(木八分書代宗篆額大暦六年八月)
苐一千四百六十唐顔含大宗碑上(顔真卿撰并正書/大暦六年十一月)
苐一千四百六十一唐顔含大宗碑中
苐一千四百六十二唐顔含大宗碑下
苐一千四百六十三唐重建顔含碑上(晋李闌傳曽/孫延之銘十)
(四代孫真卿正書大暦七年四月)
苐一千四百六十四唐重建顔含碑下
苐一千四百六十五唐桂州都督程元英碑(李邕撰/張庭邦)
(八分書大暦七年五月)
苐一千四百六十六唐項王碑隂述(顔真卿撰并正書大/暦七年五月)
苐一千四百六十七唐廣德禅師碑(杜鴻漸撰徐浩正書/大暦七年七月)
苐一千四百六十八唐玄靖張先生碑(栁識撰張従申/行書李陽氷篆)
(大暦七年八月)
苐一千四百六十九唐宋璟碑一(顔真卿撰并正書大暦/七年九月)
苐一千四百七十唐宋璟碑二
苐一千四百七十一唐宋璟碑三
苐一千四百七十二唐宋璟碑四
苐一千四百七十三唐宋璟碑隂記(顔真卿撰正書無/姓名大暦十二年)
(三月立附)
苐一千四百七十四唐謝公碑隂記(行書無書撰人姓/名大暦七年/十)
(一月)
苐一千四百七十五唐聦明山神記(張造撰正書無姓/名)
苐一千四百七十六唐般若臺銘(李陽氷篆)
苐一千四百七十七唐八關齋㑹記一(顔真卿撰并/書雀倬𥙷書)
(上三碑皆大暦七年立)
苐一千四百七十八唐八關齋㑹記二
苐一千四百七十九唐八関齋㑹記三
苐一千四百八十唐八關齋㑹記四
苐一千四百八十一唐八關齋㑹記五
苐一千四百八十二唐八關齋㑹記六
苐一千四百八十三唐令狐公𨳩河碑(元載撰徐浩/行書并篆額)
(夫暦八年正月)
苐一千四百八十四唐黄石公祠記(李卓撰八分書/姓名殘缺大暦)
(八年七月)
苐一千四百八十五唐黄石公祠碑隂記
苐一千四百八十六唐徐偃王庿碑(徐安貞撰張宙正書/大暦八年十月)
苐一千四百八十七唐徐偃王庿碑隂記(張宙撰并/八分書大)
(暦八年十月)
苐一千四百八十八唐法慎律師碑(李華撰張従申/行書李陽氷篆)
(大暦八年十二月)
苐一千四百八十九唐司命真君碑(楊琡撰并行書/徐浩八分書題)
(額大暦八年十二月)
苐一千四百九十唐鏡智禪師碑(獨孤及撰張従/申行書李陽氷)
(篆大暦八年十二月)
苐一千四百九十一唐文宣王庿新三門記(裴孝智/撰裴平)
(八分行書并篆大暦八年十二月)
苐一千四百九十二唐明州刺史裴公紀德碣(王宻/撰李)
(陽氷篆)
苐一千四百九十三唐明州刾史裴公紀德碣(八分/書姓)
(名殘缺)
苐一千四百九十四唐尭山神記(李/誕撰王羡/行書/上三碑皆大暦八年立)
苐一千四百九十五唐干祿字書(顏元孫撰真卿正書/大暦九年正月)
苐一千四百九十六唐干祿字書模本(大厯九年正月)
苐一千四百九十七唐放生池碑上(顔真卿撰并正書大/暦九年正月)
苐一千四百九十八唐放生池碑下
苐一千四百九十九唐乞題放生池額表(肅宗批荅附)
苐一千五百唐放生池碑隂記
苐一千五百一唐滑臺新驛記(李勉撰李陽氷篆大/暦九年八月)
苐一千五百二唐滑䑓新驛記(裴某八分書名缺)
苐一千五百三唐徐浩先塋題名(正書大暦九年十月)
苐一千五百四唐顔杲卿殘碑(顔真卿撰并正書大暦/九年)
苐一千五百五唐立漢髙祖頌(晋陸機撰郭陶正書大/暦十年正月)
苐一千五百六唐贈兵部尚書王忠嗣碑上(元載撰/王縉行)
(書大暦十年四月)
苐一千五百七唐王忠嗣碑下
苐一千五百八唐商州刺史歐陽琟碑上(顔/真/卿/撰并/正書大暦十年十月)
苐一千五百九唐歐陽琟碑下
苐一千五百十唐恠石銘(樊晃撰張從申行書大暦十年/十月)
苐一千五百十一唐大暦十年具官名氏(李陽氷篆)
苐一千五百十二唐右僕射裴遵慶碑(楊綰撰盧/曉八分書)
(并篆額大暦十一年二月)
苐一千五百十三唐張同敬碑(程休撰/戴千齡書大暦/十一年三月)
苐一千五百十四唐章仇公夫人魏氏墓誌(李楨撰薛/邕八分書)
(大暦十一年九月)
苐一千五百十五唐壽安縣甘棠舘記(蕭昕撰史鎬/八分書盧璟)
(篆大暦十一年十月)
苐一千五百十六唐董孝子碣(崔殷撰徐浩行書大暦/十二年二月)
苐一千五百十七唐汝州刺史李深遺愛碑(撰人名/缺韓秀)
(弼八分書大暦十二年三月)
苐一千五百十八唐兖州都督劉好順碑(梁秉撰元/訥正書盧)
(曉八分題額大暦十二年四月)
苐一千五百十九唐湖州射堂記(撰人姓名残缺世/傳顔魯公正書大)
(暦十二年四月)
苐一千五百二十唐李抱玉碑(楊/綰/撰顔真/卿正書大/暦十二年五月在京兆府長安)
苐一千五百二十一唐玄靖李先生碑上(顔真卿撰并/正書大暦十)
(二年五月)
苐一千五百二十二唐玄靖李先生碑下
苐一千五百二十三唐鮮于氏里門記上(韓雲卿撰/韓秀弼八)
(分書李陽氷篆大暦十二年五月)
苐一千五百二十四唐鮮于氏里門記下
苐一千五百二十五唐慧觧寺三門樓讃(李宥撰周/籝金行書)
(大暦十二年六月)
苐一千五百二十六唐巴州刺史鮮于昱碑(喬琳撰/陶千嵗)
(正書大暦十二年七月)
苐一千五百二十七唐僧懷素自叙(大暦十二年十/月草書)
苐一千五百二十八唐杜濟碑上(顔真卿撰并正書大/暦十二年十一月)
苐一千五百二十九唐杜濟碑下
苐一千五百三十唐杜濟墓誌(顔真卿撰并正書大暦/十二年十一月)
苐一千五百三十一唐台州刺史康希銑碑上(顔真卿/撰并正)
(書大暦十二年十一月)
苐一千五百三十二唐康希銑碑下
苐一千五百三十三唐懷圎寂上人詩(顏真卿撰/并正書大)
(暦十二年十一月)
苐一千五百三十四唐大聖真身塔銘(張彧撰楊播/行書大暦十)
(三年四月)
苐一千五百三十五唐王師乾碑(楊綰撰/張従申行書/大暦十三年四月)
苐一千五百三十六唐開元寺三門樓　碑(封演撰/八分書)
(大暦十三年七月)
苐一千五百三十七唐題朝陽巖詩(李舟撰并正書/大暦十三年九)
(月李當牛嵸詩附)
苐一千五百三十八唐太子典膳郎鄭君碑(李翰撰/徐珙八)
(分書李陽氷篆大暦十三年十月)
苐一千五百三十九唐兵部郎中張君碑(撰序人姓/名殘缺郄)
(昻撰銘史惟則八分書大暦十三年)
苐一千五百四十唐馬璘新庿碑(程浩撰顔真卿正書/大暦十四年七月)
苐一千五百四十一唐重修延陵季子庿記(蕭㝎撰/張從申)
(正書大暦十四年/月)
苐一千五百四十二唐重模延陵季子墓刻
苐一千五百四十三唐壽州刾史張鎰去思頌(趙巨撰/王湍八)
(分書大暦十四年十二月)
苐一千五百四十四唐張敬因碑上
苐一千五百四十五唐張敬因碑下
苐一千五百四十六唐顔勤禮碑上
苐一千五百四十七唐顔勤禮碑下
苐一千五百四十八唐臧懐恪碑上
苐一千五百四十九唐臧懐恪碑下
苐一千五百五十唐興唐寺主碑(撰人姓名殘缺)
苐一千五百五十一唐顔處士殘碑
苐一千五百五十二唐顔魯公宣州殘碑
苐一千五百五十三唐顔黙殘碑
苐一千五百五十四唐開元寺僧殘碑
苐一千五百五十五唐元結碑上
苐一千五百五十六唐元結碑下(上九碑皆顔真卿正/書)
苐一千五百五十七唐顔魯與郭僕射書
苐一千五百五十八唐顔魯公乞米帖(寒食帖附)
苐一千五百五十九唐顔魯公馬病帖
苐一千五百六十唐顔魯公與蔡明逺帖(上五帖皆行/書)
苐一千五百六十一唐鳯翔孫志直碑(裴士奄撰韓擇/木八分書)
苐一千五百六十二唐寳林寺禹庿詩(徐浩撰并正書)
苐一千五百六十三唐張九齡碑上(徐浩撰并正書大/暦中書撰長慶中)
(刻石)
苐一千五百六十四唐張九齡碑下
苐一千五百六十五唐蕭和尚靈塔銘(正書姓名殘/缺德宗建中)
(元年二月)
苐一千五百六十六唐聦明山銘(洪經綸撰張沔八分書/建中元年六月)
苐一千五百六十七唐立漢黄公碣(李翰撰張從申/行書李陽氷篆)
(建中元年三月)
苐一千五百六十八唐顔氏家庿碑上(真卿撰并正書/李陽永篆建中)
(元年七月)
苐一千五百六十九唐顔氏家庿碑中
苐一千五百七十唐顔氏家庿碑下
苐一千五百七十一唐右神武將軍史継先墓誌(徐浩/撰并)
(正書建中元年八月)
苐一千五百七十二唐明州刺史王公德政碑(李舟撰/顔真卿)
(書李陽氷篆建中二年十月)
苐一千五百七十三唐三蔵和尚不空碑(嚴郢撰徐/浩正書建)
(中二年十一月)
苐一千五百七十四唐觀無量壽佛經(比丘道秀正書/建中三年十月)
苐一千五百七十五唐張茂昭功德碑(王璿撰并行書建/中三年)
苐一千五百七十六唐扶陽郡君韋氏墓誌(杜黄裳/撰正書)
(無名建中四年二月)
苐一千五百七十七唐元魯山墓碣(李華撰顔真卿/正書李陽水篆)
(建中四年秋)
苐一千五百七十八唐叚秀實碑上(德宗撰皇太子誦/行書貞元元年四)
(月)
苐一千五百七十九唐叚秀實碑下
苐一千五百八十唐定光上人塔銘(吉中孚撰行書/姓名殘缺貞元)
(元年十月)
苐一千五百八十一唐夏縣令韋公遺愛碣頌(鄭士/林撰)
(胡誕八分書貞元二年八月)
苐一千五百八十二唐郭汾陽庿碑(髙參撰張誼行書/貞元二年九月)
苐一千五百八十三唐鄭州司馬元待聘碑(劉太貞撰/韓秀弼八)
(分書貞元二年九月)
苐一千五百八十四唐均法師碑(沙門惟心撰髙述書貞/元三年五月)
苐一千五百八十五唐張延賞碑(趙賛撰歸登八分書/貞元三年七月)
苐一千五百八十六唐張延賞碑(正書元和八年十二/月建附)
苐一千五百八十七唐樗里子墓碑(獨孤及撰張誼行/書貞元三年)
苐一千五百八十八唐內侍監魚朝恩碑(呉通元撰/通微行書)
(貞元四年五月)
苐一千五百八十九唐麟德殿宴群臣詩(德宗撰皇/太子誦行)
(書顔防書渾瑊表附貞元四年六月)
苐一千五百九十唐嗣曹王戢碑(趙賛撰行書無姓名/貞元四年七月)
苐一千五百九十一唐蔵用上座院序(程浩撰吴通微/行書/貞元四)
(年冬)
苐一千五百九十二唐襄州新學記(盧羣撰羅譲行書/貞元五年六月)
苐一千五百九十三唐戯馬䑓銘(劉復撰薛宥正書貞/元五年七月)
苐一千五百九十四唐滑州新井銘(賈耽撰徐璹行書/李騰篆貞元五年)
(九月)
苐一千五百九十五唐說文字源上(賈眈撰序李騰/篆徐璹正書貞)
(元五年十月)
苐一千五百九十六唐說文字源下
苐一千五百九十七唐李公楙功昭德頌上(張濛撰韓/秀弼八分)
(書李彛篆貞元五年十月)
苐一千五百九十八唐李公楙功昭德頌下
苐一千五百九十九唐康日知墓誌(李紓撰李彝正書/貞元五年十二月)
苐一千六百唐明皇哀册文(王縉撰史鎬八分書貞/元五年)
金石錄卷第八
金石錄卷苐九　目錄(唐)
苐一千六百一唐工部尚書辛京杲碑(李竦撰韓秀/榮八分書貞)
(元六年七月)
苐一千六百二唐大聖真身舎利塔銘(呉通微撰并正/書貞元六年)
第一千六百三唐仙巖四瀑布詩(路應等唱和行書貞/元七年三月)
苐一千六百四唐秋日登戯馬䑓詩(侯莫陳遂䓁/正書無姓名)
(貞元七年六月)
苐一千六百五唐安國寺大德律詩師塔銘(徐峴/撰并)
(正書貞元七年十月)
苐一千六百六唐無量壽經(沙門法昭行書在遺教經隂/貞元八年八月)
苐一千六百七唐登封修縣記(劉深撰徐􁋟正書貞/元八年/月)
苐一千六百八唐姜嫄公劉庿碑(髙郢撰張誼行書貞/元九年四月)
苐一千六百九唐鄭叔清碑(于翰撰韓秀荣八分書貞/元九年七月)
苐一千六百十唐左僕射韋安石碑(賈至撰孫元行書/貞元九年八月)
苐一千六百十一唐澤潞李抱真德政碑上(董晋撰/班宏書)
(貞元九年)
苐一千六百十二唐李抱真德政碑下
苐一千六百十三唐李抱真碑隂上(行書貞元九年九/月)
苐一千六百十四唐李抱真碑隂下
苐一千六百十五唐新􁇓鵲樓記(陳翊撰正書無姓名/貞元九年十一月)
苐一千六百十六唐茶山詩(并詩述詩述于頓撰詩袁/髙撰徐璹正書)
苐一千六百十七唐詩述碑隂記(李吉甫撰徐璹正書貞/元十年正月)
苐一千六百十八唐長安尉王之咸碑(于邵撰韓秀榮/八分書貞元十)
(年正月)
苐一千六百十九唐濟逺寺功德碑(郭邕撰劉雲行書/貞元十年二月)
苐一千六百二十唐丘公夫人虞氏石表碑(梁肅撰/黎燧正)
(書貞元十年十月)
苐一千六百二十一唐徑山大覺師碑(王頴撰王偁/正書貞元十)
(年十一月)
苐一千六百二十二唐軒轅鑄鼎原碑(王頴撰袁滋/篆貞元十一)
(年正月)
苐一千六百二十三唐兵部郎中韋晊墓誌(宇文邈/撰正書)
(無姓名貞元十一年二月)
苐一千六百二十四唐菩薩戒石壇記(長爪請問經/附沙門大觀)
(述屈賁正書貞元十一年二月)
苐一千六百二十五唐㑹善寺戒壇記(陸/長源撰陸/郢八分書貞元)
(十一年七月)
苐一千六百二十六唐崔淙謝廣利方表(行書貞元十/二年五月)
苐一千六百二十七唐忠武公將佐略上(陳翃撰胡証/八分書貞元)
(十二年六月)
苐一千六百二十八唐忠武將佐略下
苐一千六百二十九唐幽州復舜庿頌(韋稔撰顔/頵正書并)
(篆貞元十二年閏八月)
苐一千六百三十唐劉居簡歸郷拜髙庿詩(正書/貞元)
(十二年十月)
苐一千六百三十一唐漢陽王張柬之碑(李邕撰瞿/令問八分)
(書貞元十二年十一月)
第一千六百三十二唐頋少連張式嵩山聮句(正書/貞元)
(十二年十二月)
苐一千六百三十三唐相國趙憬碑(權德輿撰歸登/八分書李騰篆)
(貞元十三年五月)
苐一千六百三十四唐鹽池靈應公神祠碑(崔敖撰/韋縱正)
(書貞元十三年八月)
苐一千六百三十五唐濟瀆庿祭器銘(張洪撰八分書/無姓名貞元十)
(三年)
苐一千六百三十六唐王隂二真君碑(李吉甫撰儲/伯陽行書貞)
(元十四年正月)
苐一千六百三十七唐李吉甫神女祠詩(正書貞元十/四年正月)
苐一千六百三十八唐澄城令鄭君德政碑(陳京撰/鄭雲達)
(行書貞元十四年正月)
苐一千六百三十九唐蜀守李公碑(韋行儉撰王綸/行書貞元十四)
(年七月)
苐一千六百四十唐任要謁夫子庿詩(正書貞元十四/年十二月)
苐一千六百四十一唐政刑箴(德宗撰八分書無姓名貞/元十四年十二月)
苐一千六百四十二唐少林寺厨庫記(頋少連撰崔溉/正書)
苐一千六百四十三唐送張建封還鎮詩(德宗撰太子/誦行書)
苐一千六百四十四唐馬寔墓誌(歐陽詹撰正書無/姓名上三碑皆貞)
(元十四年)
苐一千六百四十五唐彭正傳徐浩碑(張式撰次子/現正書貞元)
(十五年十一月)
苐一千六百四十六
苐一千六百四十七唐昭義軍莭度使王䖍休碑(撰/人)
(姓名殘缺徐現正書貞元十六年四月)
苐一千六百四十八唐白楊新庿碑(令狐楚撰鄭造正書/貞元十六年七月)
苐一千六百四十九唐四皓舊隱圖画攵(韋渠牟撰/竇羣正書)
(貞元十六年七月)
苐一千六百五十唐李說碑(鄭儋撰桞公權正書貞/元十六年十月卒/文)
(宗朝追建)
苐一千六百五十一唐韋渠牟步虚詞(正書貞元十六/年十二月)
苐一千六百五十二唐同州刺史崔淙遺愛碑(楊慿撰韋/縱正書)
苐一千六百五十三唐重修金銅普賢菩薩像記(韋/臯)
(撰并行書貞元十七年十一月)
苐一千六百五十四唐叚文昌与房式徃還書(正書貞/元十七)
(年十一月)
苐一千六百五十五唐惠昕大師碑(齊惟撰正書姓名殘/缺貞元十七年)
苐一千六百五十六唐崔兟碑(従弟郁撰朱獻任行書/貞元十八年七月)
苐一千六百五十七唐盧州刺史羅公德政碑(楊慿/撰徐)
(璫正書并篆貞元十九年四月)
苐一千六百五十八唐鸚鵡舎利塔記(韋臯撰并/行書貞元十)
(九年八月)
苐一千六百五十九唐黄州長史楊公墓誌(孫佋撰/荀頴正)
(書貞元十九年八月)
苐一千六百六十唐凌雲寺石像記一(韋臯撰張綽/行書貞元十)
(九年十月)
苐一千六百六十一唐凌雲寺石像記二
苐一千六百六十二唐凌雲寺石像記三
苐一千六百六十三唐凌雲寺石像記四
苐一千六百六十四唐凌雲寺石像記五
苐一千六百六十五唐舉廢功述(王仲舒撰韋國正書/貞元二十年八月)
苐一千六百六十六唐揔悟上人林下集序(石洪撰/正書貞)
(元二十年十月)
苐一千六百六十七唐韋臯紀功德碑上(德宗撰太/子誦正書)
(貞元二十年十二月)
苐一千六百六十八唐韋臯紀功德碑下
苐一千六百六十九唐椘金禪師碑(沙門飛錫撰呉/通微行書貞元)
(二十一年七月)
苐一千六百七十唐送李愿歸盤谷序(正書無姓名貞/元中刻石)
苐一千六百七十一唐萬州刺史苗拯碑(張粲撰王山/従八分書苗)
(端題額順宗永貞元年十二月)
苐一千六百七十二唐晋祠新松記(令狐椘撰顏顒/正書憲宗元和)
(元年三月)
苐一千六百七十三唐頋少連謚議(正書無姓名元和元/年五月)
苐一千六百七十四唐安邑縣新亭記(劉師老撰李銑/正書元和元年)
(閏六月)
苐一千六百七十五唐歙州刺史盧瑗碑(裴度撰裴璘/正書元和元)
(年)
苐一千六百七十六唐顔杲卿碑上(真卿撰盧佐元正書/元和元年十月)
苐一千六百七十七唐顔杲卿碑下
苐一千六百七十八唐東渭橋河運院記(席䕫撰韓/瑗八分書)
(元和二年五月)
苐一千六百七十九唐乗廣禅師碑(劉禹錫撰并正書/元和二年五月)
苐一千六百八十唐武寕軍六將新亭記(張仲素撰/崔縉正書)
(元和二年七月)
苐一千六百八十一唐大辯禪師碑(張和靖撰八分/書姓名殘缺元)
(和二年七月)
苐一千六百八十二唐禱聦明山記(虞頊撰正書元和/二年七月)
苐一千六百八十三唐二聖金剛碑(瞿参撰并八分/書篆額元和三)
(年正月)
苐一千六百八十四唐立漢髙祖頌(晋陸機撰王遹篆/書元和三年七月)
苐一千六百八十五唐虞城縣令長新戒(王遹篆)
苐一千六百八十六唐左拾遺竇叔向碑(羊士諤撰/竇公直正)
(書元和三年十月)
苐一千六百八十七唐新開常􁆐塘記(劉允文撰劉/苑正書元和)
(四年二月)
苐一千六百八十八唐韓退之題名(正書元和四年閏/三月)
苐一千六百八十九唐國子助教薛公建墓誌(韓愈/撰正)
(書無姓名元和四年閏三月)
苐一千六百九十唐㳺琅琊山新寺詩(栁遂正書/無年月錢)
(可復元和四年四月題名附)
苐一千六百九十一唐國子司業辛璿碑(姪宗撰正/書無姓名)
(胡季良篆元和四年五月)
苐一千六百九十二唐虞城令李公去思頌(李白撰王/遹篆書元)
(和四年六月)
苐一千六百九十三唐徐州使院石柱記(劉公輿撰/盧自烈八)
(分書元和四年十月)
苐一千六百九十四唐京河新開水門記(韋處厚撰/唐衢八分)
(書元和五年正月)
苐一千六百九十五唐贈吏部尚書武就碑(權德輿/撰鄭餘)
(慶正書元和五年二月)
苐一千六百九十六唐圯上圖賛(李德𥙿撰齊推正書/元和五年三月)
苐一千六百九十七唐相國賈眈碑(鄭餘慶撰并正書/元和五年五月)
苐一千六百九十八唐杜岐公郊居詩(權德輿撰正書/無姓名元和五)
(年八月)
苐一千六百九十九唐杜岐公荘居詩(佑自撰沈傳師/正書元和五年)
(十月)
苐一千七百唐明皇送李邕赴滑州詩(栢元封行書元/和五年十月)
苐一千七百一唐題巫山詩(蔡穆/撰沈幼真行書元和/五年十二月)
苐一千七百二唐成紀王祭北嶽碑(李穆撰令狐靖正/書)
苐一千七百三唐彌陁和尚碑(柳宗元撰并正書上両碑/並元和五年)
苐一千七百四唐魏博田緒遺愛碑上(裴垍撰張弘/靖正書元和)
(六年四月)
苐一千七百五唐田緒遺愛碑下
苐一千七百六唐烏承玼碑上(許孟容撰胡証八分書并/篆无和七年正月)
苐一千七百七唐烏承玼碑下
苐一千七百八唐左常侍路公碑(韓愈撰鄭餘慶正書/元和七年十月)
苐一千七百九唐左僕射裴耀卿碑(許孟容撰歸/登八分書并)
(篆元和七年十一月)
苐一千七百十唐尚書省新修記(許孟客撰鄭餘慶/正書袁滋篆元和)
(八年正月)
苐一千七百十一唐尚書省石幢記(胡証撰并八分書/元和八年二月)
苐一千七百十二唐華州新廳堂記(吴丹撰并正書元和/八年二月)
苐一千七百十三唐華州後閣記(李正辝撰正書元和八/年三月)
苐一千七百十四唐靈珍禅師塔銘(徐現撰并正書元/和八年八月)
苐一千七百十五唐㐮州樊城公遺愛碑上(李絳撰鄭/餘慶正書)
(元和八年十二月)
苐一千七百十六唐樊城公遺愛碑下
苐一千七百十七唐劉統軍碑(韓愈撰歸登八分書)
苐一千七百十八唐四弘正家庿碑(韓愈撰胡証八分/書上両碑皆元和)
(八年)
苐一千七百十九唐㑹善寺記(王凝撰并行書元和九年/八月)
苐一千七百二十唐濟亭記(李燔述裴璘正書鄭冠篆/元和九年十月)
苐一千七百二十一唐興元莭度使裴玢碑(裴慶撰/劉遵古)
(行書元和九年十一月)
苐一千七百二十二唐智浩律師碑(叚文昌撰蕭延慶/正書元和九年十)
(二月)
苐一千七百二十三唐紫玉山禅師碑(李承翟撰屈師穆/書元和九年)
苐一千七百二十四唐建鎮南碣碑(孟簡撰陳搆正書元/和十年十月)
苐一千七百二十五唐胥山銘(孟元輔撰王遹正書元和/十年十一月)
苐一千七百二十六唐孔子弟子賛(明皇與宋璟等/撰元和十年十)
(二月孟簡立)
苐一千七百二十七唐太子賔客孔述􁧬碑(鄭絪撰/鄭餘慶)
(書元和十一年六月)
苐一千七百二十八唐經禹庿詩(庾肩吾撰孟簡行/書無姓名元和十)
(一年八月)
苐一千七百二十九唐無量寺多寳塔記(裴度撰王/凝正書元)
(和十二年二月)
苐一千七百三十唐贈司空于夐碑(張躬撰劉伯芻/八分書元和十)
(二年六月)
苐一千七百三十一唐太府寺丞李泳墓誌(令狐椘/撰金緯)
(行書元和十二年十一月)
苐一千七百三十二唐崔融題東林寺詩(正書無姓/名元和十)
(三年二月重刻)
苐一千七百三十三唐左常侍李衆碑(李絳撰裴璘/正書元和十)
(三年十二月)
苐一千七百三十四唐上弘和尚塔碑(白居易/撰李克恭/正書元和十三年書)
苐一千七百三十五唐大聖舎利塔碑(張仲素撰沈傅/師正書元和十)
(四年二月)
苐一千七百三十六唐陽翟縣令壁記(許堯佐撰吴/宗冉正書元)
(和十四年五月)
苐一千七百三十七唐元浩和尚靈塔碑(崔恭撰并正/書元和十四)
(年十一月)
苐一千七百三十八唐平淮西碑(叚文昌撰陸邳八分書/元和十四年十二月)
苐一千七百三十九唐鄆州刺史廳記(馬揔撰八分/書無姓名元)
(和十四年十二月)
苐一千七百四十唐左常侍薛苹碑(孟簡撰桞公/權正書元和)
(十五年閏正月)
苐一千七百四十一唐感化詩(竇年撰正書無姓/名元和十五年)
(三月)
苐一千七百四十二唐太子賔客吕元􁊅碑(李絳撰/裴璘正)
(書元和十五年七月)
苐一千七百四十三唐太子少保田公碑(李宗閔撰篆/書姓名殘缺)
(元和十五年九月)
苐一千七百四十四唐土洲記(叚文昌撰王玄同正書元/和十五年十一月)
苐一千七百四十五唐張中丞許使君南特進庿碑(韋/减)
(孫撰趙晏正書)
苐一千七百四十六唐南海神庿碑(韓愈撰陳諫正/書上両碑皆元)
(和十五年)
苐一千七百四十七唐昭義軍莭度使辛珌碑(牛僧/孺撰)
(陳諫正書)
苐一千七百四十八唐王處士引瀑泉記(武少儀撰/正書無姓)
(名上両碑皆元和中立)
苐一千七百四十九唐羅池庿碑(韓愈撰沈傳師正書/長慶元年正月)
苐一千七百五十唐黄陵庿碑(韓愈撰沈傳師正書長/慶元年)
苐一千七百五十一唐張誠碑(白居易撰武翊黄正/書姪孫磻篆長慶二)
(年六月)
苐一千七百五十二唐律大德湊公塔銘(白居易撰/孫雲臯正)
(書長慶十年閏十月)
苐一千七百五十三唐心經(竇鞏正書長慶二年十一/月)
苐一千七百五十四唐明州南樓詩(陳右撰胡師模/八分書長慶二)
(年十二月)
苐一千七百五十五唐谿堂詩(韓愈撰牛僧孺正書)
苐一千七百五十六唐贈太保李良臣碑(李/宗閔撰/楊止正書上)
(両碑皆長慶二年)
苐一千七百五十七唐題恠石詩(丗傳李德𥙿作長慶二/年二月)
苐一千七百五十八唐平盧薛公紀績述(栢元封撰八/分書長慶三)
(年三月)
苐一千七百五十九唐題東林寺影堂碑隂(李渤撰/僧雲章)
(正書長慶三年三月)
苐一千七百六十唐少府監胡珦碑(韓愈撰胡証八分/書長慶三年四月)
苐一千七百六十一唐絳守居園池碑(樊宗師撰正/書無姓名長)
(慶三年五月)
苐一千七百六十二唐江西使院小史記(崔祐甫撰陸/蔚之正書長)
(慶三年五月/在洪州)
苐一千七百六十三唐贈左僕射郭公碑(李宗閔撰蕭/佑正書長慶)
(三年八月)
苐一千七百六十四唐柳州井銘(柳宗元撰沈傳師正書/長慶三年)
苐一千七百六十五唐大海寺玉像碑(張仲方撰韓/齊申八分書)
(并篆長慶四年正月)
苐一千七百六十六唐熈怡大師石墳志(侯髙撰僧/雲皐正書)
(長慶四年五月)
苐一千七百六十七唐大覺禅師塔銘(李渤撰桞公/權正書胡証)
(篆長慶四年六月)
苐一千七百六十八唐銘幡竿石(竇鞏撰并正書長慶/四年十月)
苐一千七百六十九唐相里友諒墓誌(撰人姓名缺王/玄弼正書長慶)
(四年十二月)
苐一千七百七十唐溵州刺史髙公德政碑(王𧺫撰裴/璘書長慶)
(中立)
苐一千七百七十一唐修浯溪記(韋詞撰羅洧正書寶/暦元年五月)
苐一千七百七十二唐紫陽先生碑(桞公綽正書李白撰)
苐一千七百七十三唐紫陽先生碑隂(李繁撰桞公/綽正書寶暦)
(二年三月)
苐一千七百七十四唐蒙泉詩(沈傳師正書寶暦二/年四月宇文鼎詩大)
(和元年附)
苐一千七百七十五唐三像記(李德𥙿撰并八分書宝暦/二年八月)
苐一千七百七十六唐禹穴碑(鄭魴撰序元稹銘韓抒/材行書宝暦二年九月)
苐一千七百七十七唐桂陽巖銘(李涉撰八分書無姓/名寳暦中立)
苐一千七百七十八唐辨石鍾山記(李渤撰正書無姓名/大和元年八月)
苐一千七百七十九唐冲虚真人庿記(劉三復撰李德/𥙿八分書大和)
(元年十二月)
苐一千七百八十唐西平王李晟碑上(裴度撰桞公/權正書大和)
(二年四月)
苐一千七百八十一唐李晟碑下
苐一千七百八十二唐烏重胤碑上(裴度撰竇易直正/書大和二年四月)
苐一千七百八十三唐烏重胤碑下
苐一千七百八十四唐湼槃和尚碑(武翊黄撰桞公/權正書大和二)
(年七月)
苐一千七百八十五唐清泉寺大蔵經記(韓杼材撰/并行書劉)
(蔚篆大和二年九月)
苐一千七百八十六唐衡嶽寺大德瑗公碑(皇甫湜/撰王詡)
(正書大和三年正月)
苐一千七百八十七唐薛平増修家庿碑(馮宿撰裴/璘正書李)
(㝢篆大和三年九月)
苐一千七百八十八唐塔隂文(楊承和撰唐玄度篆書大/和三年十月)
苐一千七百八十九唐李祐墓誌(庾敬休撰王無悔/八分書大和三年)
(十一月)
苐一千七百九十唐裴度白居易聮句(正書無姓名大/和三年十二月)
苐一千七百九十一唐處州孔子庿碑(韓愈撰任廸行書/大和三年十二月)
苐一千七百九十二唐太尉王播碑(李宗閔撰桞公權/正書大和四/年)
(正月)
苐一千七百九十三唐王播墓誌(牛僧孺撰桞公權正書/大和四年四月)
苐一千七百九十四唐莭堂記(劉三復撰李德𥙿八分/書大和四年五月)
苐一千七百九十五唐玭禅師碑(劉軻撰僧雲臯正書/大和四年七月)
苐一千七百九十六唐何文悊碑(王源中撰劉禹錫正書/大和四年八月)
苐一千七百九十七唐秋日登賛皇山詩(李德𥙿撰/并八分書)
(大和四年八月)
第一千七百九十八唐侯仲荘碑(杜黄裳撰崔元略正書/大和四年閏十一月)
苐一千七百九十九唐桃源詩(劉禹錫撰李/某書名缺/大和四年十二月)
第一千八百唐將作監韋文恪墓誌(庾敬休撰桞公權正/書大和五年二月)
金石録卷第九

　　　　　　　　　　　　　　　　　　壬午十月望日錄連日
　　　　　　　　　　　　　　　　　　苦雨
金石錄卷苐十　目錄(唐五代/國朝)
苐一千八百一唐天平軍莭度使㕔記(劉禹錫撰/沙門有璘)
(八分書大和五年四月)
苐一千八百二唐小洞庭五太守讌籍記(蘇源明撰/後序令狐)
(椘撰大和五年七月)
苐一千八百三唐白居易㳺濟源詩(正書太和五年九/月馮宿詩附)
苐一千八百四唐太清宫鐘銘(馮宿撰柳公權正書太/和五年十二月)
苐一千八百五唐令狐公先庿碑(劉禹錫撰并正書太和/五年)
苐一千八百六唐殿中侍御史韋翃墓誌(劉禹錫撰裴/休正書太和)
(六年正月)
苐一千八百七唐六譯金剛經上(唐玄度集王右軍書大/和六年春)
苐一千八百八唐六譯金剛經下
苐一千八百九唐㐮州文宣王庿記(裴度撰崔倬正書/盧弘宣篆/大和)
(六年四月)
苐一千八百十唐義成李德𥙿德政碑上(賈餗撰歸/融八分書)
(大和六年八月)
苐一千八百十一唐李德𥙿德政碑中
苐一千八百十二唐李德𥙿德政碑下
苐一千八百十三唐㳺王屋詩(白居易撰正書大和六年/十月)
苐一千八百十四唐四望亭記(李紳撰正書無姓名大和/七年二月)
苐一千八百十五唐李紳法華寺詩(正書大和七年三/月)
苐一千八百十六唐散騎常侍張昔墓誌(馮宿撰正/書無姓名)
(大和七年四月)
苐一千八百十七唐昇元劉先生碑(馮宿撰栁公權正書/大和七年四月)
苐一千八百十八唐沈傳師攝山題名(正書大和七年六/月)
苐一千八百十九唐太倉箴(李商隠撰行書無姓名大/和七年十月)
苐一千八百二十唐育王山常住田碑(萬齊融撰范的/行書大和七年)
(十二月)
苐一千八百二十一唐義陽郡王符璘碑(題中書侍/郎同平章)
(事李宗閔撰宗閔大和七年為此官桞公權正書)
苐一千八百二十二唐修龍宫寺碑(李紳撰行書無姓名/大和九年四月)
苐一千八百二十三唐春城院佛殿記(劉慥撰鄭師/仁八分書大)
(和九年五月)
苐一千八百二十四唐東林寺白氏文集序(白居易撰/僧雲臯正)
(書大和九年八月)
苐一千八百二十五唐馬先生庿錄(盧中規撰/雀/植正書大和九)
(年十一月)
苐一千八百二十六唐沈傳師墓誌(權璩撰姪尭章正書/大和九年)
苐一千八百二十七唐李紳題少林寺詩(正書開成元年/七月)
苐一千八百二十八唐皇甫曙題石佛谷詩(李道夷/正書開)
(成元年十月)
苐一千八百二十九唐贈太尉王智興碑(裴度撰桞公/權正書開成)
(元年十一月)
苐一千八百三十唐文宣王新庿碑(劉禹錫撰盧逕正書/開成二年二月)
苐一千八百三十一唐隂符經序(鄭澣撰栁公權正/書丁居晦篆開成)
(二年七月)
第一千八百三十二唐黄公記(李漢撰八分書無姓名開/成二年十一月)
第一千八百三十三唐撿挍金部郎中崔稹碑(李絳/撰桞)
(公權正書開成三年正月)
苐一千八百三十四唐丞相崔群碑(裴度撰劉禹錫正書/開成三年正月)
苐一千八百三十五唐淮南監軍韋元素碑(丁居/晦撰)
(桞公權正書開成三年七月)
苐一千八百三十六唐寶稱律師塔銘(劉軻撰陳/去病正書)
(開成四年四月)
苐一千八百三十七唐淄王傳元公碑(李宗閔撰桞/公權正書開)
(成四年七月)
苐一千八百三十八唐白蘋洲五亭記(白居易撰馬/纉正書開成)
(四年十月)
苐一千八百三十九唐宣州觀察使王質碑(劉禹錫/撰并正)
(書開成四年十一月)
第一千八百四十唐山南西道驛路記(劉禹錫撰栁/公權正書開)
(成四年)
第一千八百四十一唐魏博何進滔德政碑一(栁公權/撰并正)
(書開成五年正月)
苐一千八百四十二唐何進滔德政碑二
苐一千八百四十三唐何進滔德政碑三
苐一千八百四十四唐何進滔德政碑四
苐一千八百四十五唐何進滔德政碑五
苐一千八百四十六唐李聽碑上(李右撰桞公權正書開/成五年二月)
苐一千八百四十七唐李聽碑下
苐一千八百四十八唐贈禮部尚書羅譲碑(王𧺫撰/桞公權)
(正書開成五年二月)
苐一千八百四十九唐常侍裴㳟碑(盧術撰鄭還古正/書開成五年四月)
苐一千八百五十唐没賀舍利傳(崔璹撰正書無姓名/開成五年十月)
第一千八百五十一唐李德𥙿平泉草木記(開成五年)
第一千八百五十二唐李德𥙿平泉山居詩(上二碑/皆李德)
(俗八分書)
苐一千八百五十三唐左真人仙堂記(張虚白撰襲真子/書開成五年)
苐一千八百五十四唐沈傳師嶽麓寺詩(行書文宗時/作)
第一千八百五十五唐贈太尉李憕碑上(李紓撰沈/傳師正書)
(文宗時立)
第一千八百五十六唐李憕碑下
苐一千八百五十七唐新修紫極宫記(賈島撰正書/無姓名武宗)
(㑹昌元年三月)
苐一千八百五十八唐贈太師崔陲碑(劉禹錫撰栁/公權正書㑹)
(昌元年五月)
苐一千八百五十九唐大逹法師碑(裴休撰桞公權/正書㑹昌元年)
(十二月)
苐一千八百六十唐宣公律院碣(嚴厚本撰栁公權正/書㑹昌元年)
苐一千八百六十一唐荇溪新亭記(李濆撰楊紹復正書/㑹昌二年正月)
第一千八百六十二唐昊天觀碑(王𧺫撰柳公􁁅正書㑹/昌三年十月)
苐一千八百六十三唐廵幸左神筞軍碑上(崔鈜撰/桞公權)
(正書㑹昌三年)
苐一千八百六十四唐廵幸左神䇿軍碑下
苐一千八百六十五唐張弘靖祭唐叔文(李德𥙿撰/正書無姓)
(名㑹昌四年二月)
苐一千八百六十六唐金剛經(栁公權正書㑹昌四年/四月)
第一千八百六十七唐蔚州刺史馬紓墓誌(楊倞撰/正書無)
(姓名㑹昌四年七月)
苐一千八百六十八唐贈太子少保髙重碑(姪元𥙿撰/桞公權正)
(書㑹昌四年十月)
苐一千八百六十九唐李貽孫神女庿詩(正書無姓/名㑹昌五)
(年九月)
苐一千八百七十唐修文宣王庿記(裴坦撰盧匡書㑹昌/五年十月)
第一千八百七十一唐李德𥙿大孤山賦(篆書無姓名㑹/昌五年)
苐一千八百七十二唐相國李凉公碑(李德𥙿撰桞公/權正書㑹昌六)
(年三月)
苐一千八百七十三唐商於新驛記(韋琮撰栁公權/正書宣宗大中)
(元年正月)
苐一千八百七十四唐山南西道莭度使王𧺫碑(李/回)
(撰桞公權正書六中元年四月)
苐一千八百七十五唐吕温祭舜庿文(裴昇之正書大中/元年五月)
第一千八百七十六唐牛僧孺碑(李珏撰栁公權正書大/中二年十月)
苐一千八百七十七唐太子太傅劉沔碑(韋博撰桞/公權正書)
(大中二年十二月)
苐一千八百七十八唐淮陽太守李公庿記(李謙撰/慕容鎬)
(正書大中三年三月)
苐一千八百七十九唐般若心經(徐璋篆大中三年五月)
第一千八百八十唐普光王寺碑(李邕撰桞公權正書)
苐一千八百八十一唐頴亭記(陳寛撰正書無姓名上/两碑皆大中四年)
苐一千八百八十二唐醉吟先生傳并墓誌(傳白居/易自撰)
(碑李商隱撰譚邠正書大中五年四月)
苐一千八百八十三唐贈太尉李固言碑(李珏撰三/従姪儔正)
(書大中六年二月)
苐一千八百八十四唐幽州納降軍使李􁏾碑(正書/撰人)
(姓名殘缺大中六年六月)
苐一千八百八十五唐嶺南莭度使韋正貫碑(蕭鄴/撰桞)
(公權正書大中六年七月)
苐一千八百八十六唐魏公謩先庿碑(崔絢撰栁公/權正書大中)
(六年十一月)
第一千八百八十七唐河東監軍康約言碑(桞公權/撰并正)
(書大中七年二月)
苐一千八百八十八唐蕭頴士庭莎賦(正書無姓名大/中七年十月)
苐一千八百八十九唐吏部尚書髙元𥙿碑(蕭鄴撰/桞公權)
(正書大中七年十月)
第一千八百九十唐四證堂碑(李商隱撰正書/無姓名/大中七年十一月)
苐一千八百九十一唐司徒薛平碑(李宗閔撰桞公權/正書)
苐一千八百九十二唐觀音院記(叚成式撰桞公權正/書)
苐一千八百九十三唐𧺫居郎劉公碑(劉三復撰桞/公權正書上)
(三碑皆大中七年)
苐一千八百九十四唐元魯山琴䑓記(宋整撰正書/無姓名大中)
(八年正月)
第一千八百九十五唐朂復真記(自撰正書無姓名大/中八年三月)
苐一千八百九十六唐陳杲仁告身夫人捨宅䟽序(俞/珣)
(述并書大中八年五月)
苐一千八百九十七唐重陽亭銘(李商隱撰正書無姓/名大中八年九月)
第一千八百九十八唐大覺禪師碑(李吉甫撰蕭/𧺫/正書大中八年十)
(二月)
苐一千八百九十九唐淮南莭度使崔従碑(蔣伸撰/桞公權)
(正書大中八年)
第一千九百唐圭峰禆師碑(裴休撰并正書大中九年/正月)
苐一千九百一唐大覺禅師碑(丘丹撰蕭𧺫行書大中/九年五月)
苐一千九百二唐勸農敕(正書無姓名大中十年五月)
苐一千九百三唐陽翟縣水亭記(魏庾撰并正書大中/十年五月)
苐一千九百四唐興唐寺記(撰人姓名殘缺李衮正書大/中十年)
苐一千九百五唐杜佑荘居記(佑自撰孫愉重立正書大/中十一年四月)
苐一千九百六唐復東林寺碑(崔黯/撰桞公權正書大/中十一年四月)
苐一千九百七唐南瀆廣源公碑(李景譲撰盖巨/源八分書大中)
(十二年正月)
第一千九百八唐揚滌妻張氏墓誌(滌自撰并正/書行書銘大)
(中十二年五月)
第一千九百九唐西明寺金剛經(栁公權正書大中十/三年六月)
苐一千九百十唐兵部尚書盧綸碑(盧言撰崔倬正書大/中十三年七月)
苐一千九百十一唐定州文宣王庿記(盧肇撰并正/書大中十三)
(年八月)
苐一千九百十二唐儒宫碑(沈佐黄撰杜英正書并篆大/中十三年十一月)
第一千九百十三唐萬石君庿記(石晏撰王藩行書/并篆大中十三年)
(十一月)
苐一千九百十四唐義昌軍莭度使杜中立碑(裴坦/撰杜)
(宣猷正書大中十四年八月)
苐一千九百十五唐禮部尚書許康佐碑(書撰人姓名/殘缺)
苐一千九百十六唐崇聖寺佛牙碑(孫朴撰王平君/行書上二碑皆)
(大中立)
苐一千九百十七唐司空扶風公冩真記(李澄撰盖/巨源書懿)
(宗咸通元年十一月)
苐一千九百十八唐令狐椘登白樓賦(令狐澄書咸通/二年三月)
苐一千九百十九唐六譯金剛經(盖巨源八分書咸通四/年六月)
第一千九百二十唐尊勝陁羅及經(于僧翰八分書咸/通五年)
苐一千九百二十一唐潜溪記(杜宣猷撰正書無姓名咸/通八年十月)
苐一千九百二十二唐鄭薫雪霽開講詩(正書無/姓名咸)
(通九年九月)
苐一千九百二十三唐兵部尚書王承業墓誌(鄭言/撰桞)
(仲年正書咸通十年二月)
苐一千九百二十四唐贈司㝎孔岑父碑(鄭絪撰桞知/微正書咸通)
(十一年正月)
苐一千九百二十五唐同昌公主碑(韋保衡撰桞仲/年正書咸通十)
(一年二月)
苐一千九百二十六唐宿恵山寺詩(王武陵朱宿竇/羣正書咸通十)
(二年七月)
苐一千九百二十七唐修繁城庿記(曹分撰篆書無/姓名咸通十二)
(年九月)
苐一千九百二十八唐鄭畋謁昇仙太子庿詩(正書/無姓)
(名僖宗乾符四年閏二月)
苐一千九百二十九唐李商隱佛頌(吳華篆書廣明元/年十月)
苐一千九百三十唐昭覺寺碑(蕭遘撰劉崇龜正書中/和五年正月)
苐一千九百三十一唐安昌寺碑(周庾信撰令孤渙/重書昭宗乾寕元)
(年十一月)
苐一千九百三十二唐瘞鶴銘(華陽真逸撰行書無/姓名無時代歲月)
苐一千九百三十三唐千字文(丗傳智永書)
苐一千九百三十四唐冬日陪羣公泛舟詩(謪丹陽/功曹椽)
(王某名缺行書無年月)
第一千九百三十五唐金字般若碑(正書無姓名)
苐一千九百三十六唐柘城令李公德政頌(封利建撰魏/崇行書)
第一千九百三十七唐立郭林宗碑(行書無姓名)
苐一千九百三十八唐郭林宗碑隂
第一千九百三十九唐草堂寺報願碑(宋儋文蒯敬宗/正書)
第一千九百四十唐寂照寺雙浮圖碑(單江撰八分/書)
苐一千九百四十一唐孟浩然碣(樊澤撰正書無姓名)
苐一千九百四十二唐李氏窪尊銘(篆書無姓名)
苐一千九百四十三唐題阮客舊居詩(篆書無姓名)
苐一千九百四十四唐椒陵陂詩(韋􁁱撰正書)
苐一千九百四十五唐金剛經上(正書無姓名)
苐一千九百四十六唐金剛經下
苐一千九百四十七唐心經(正書無姓名)
苐一十九百四十八唐遺教經(正書無姓名)
苐一千九百四十九唐玉蘂詩唱和(沈傳師撰李德𥙿/正書無姓名)
苐一千九百五十唐大智禪師碑(正書書撰人姓名殘/缺)
苐一千九百五十一唐通神寺鳳陽門銘(八分書無書/撰人姓名)
苐一千九百五十二唐尊勝幢銘(韓極文鄔員行書)
苐一千九百五十三唐楊公史傳記(行書無姓名)
第一千九百五十四唐玄度十體書
第一千九百五十五唐教戒經(正書無姓名)
苐一千九百五十六唐中書舎人王無競碑(姚汭撰行書/無姓名)
苐一千九百五十七唐梵網經上(正書無姓名)
苐一千九百五十八唐梵網經下
苐一千九百五十九唐無名碑(正書無書撰人姓名)
苐一千九百六十唐夏日登戯馬䑓詩(鄭遂文盧僎撰八/分書無姓名)
第一千九百六十一唐楠木歌(嚴武撰史俊行書無姓名)
苐一千九百六十二唐郄昂光福寺詩(行書無姓名)
第一千九百六十三唐嚴武題龍日寺西龕石壁詩
(行書無姓名)
苐一千九百六十四唐白居易與劉禹錫書(行書)
苐一千九百六十五唐立王右軍祠堂記(王師乾撰正書/無姓名)
苐一千九百六十六唐知制誥郭慎㣲碑(姪訥撰八分/書無姓名殘)
(缺京兆金石錄云頋戒奢書)
苐一千九百六十七唐皇甫湜浯溪詩
苐一千九百六十八唐沙门湛然題井陘山壁詩(正書/無姓)
(名)
苐一千九百六十九唐呉興太守歴官記(正書無姓名)
苐一千九百七十唐李幼卿題琅琊山詩(八分書無/姓名桞遂)
(皇甫智詩附)
苐一千九百七十一唐李陽氷琴銘
苐一千九百七十二唐氷清琴銘
苐一千九百七十三唐齊州刺史封公德政碑(李逈/秀撰)
(李思惲行書)
苐一千九百七十四唐玄元皇帝道德銘(李華撰張敬仙/書)
第一千九百七十五唐然燈經(正書無姓名己上諸碑皆/無年月或殘缺)
苐一千九百七十六唐華嶽題名一
苐一千九百七十七唐華嶽題名二
苐一千九百七十八唐華嶽題名三
苐一千九百七十九唐華嶽題名四
苐一千九百八十唐華嶽題名五
苐一千九百八十一唐泰山石闕題名上
苐一千九百八十二唐泰山石闕題名下
苐一千九百八十三唐老子庿石闕題名上
苐一千九百八十四唐老子庿石闕題名下
苐一千九百八十五後唐汾陽王真堂記(李梲撰李/鄂正書末)
(帝清泰三年八月)
苐一千九百八十六晉楊凝式書上
苐一千九百八十七楊凝式書中
苐一千九百八十八楊凝式書下
苐一千九百八十九漢大蔵經音序(郭忠恕撰并篆/袁正/已正書乾祐元年四月)
苐一千九百九十漢修髙祖庿碑(趙頴撰郭忠恕八分/書乾祐二年)
苐一千九百九十一漢說文字源(郭忠恕篆并正書乹祐/三年七月)
苐一千九百九十二南唐髙公亭記(徐鉉撰并篆書李璟/保大十三年四月)
苐一千九百九十三許真人井銘(徐鉉撰并篆書)
苐一千九百九十四宓子賤碑(徐鉉撰并篆書)
苐一千九百九十五紫極宫石磬銘(徐鍇撰并篆書/碑皆無歲月)
苐一千九百九十六文宣王庿記(郭忠恕撰并小篆/太祖皇帝乾德元年)
苐一千九百九十七隂符經(郭忠恕小篆古文八分三體/乾德四年四月)
苐一千九百九十八永安院佛殿記(劉従義撰郭忠/恕篆袁正已正)
(書乾德五年二月)
苐一千九百九十九懐嵩樓記(李德𥙿撰郭忠恕八分/書并篆無歳月)
苐二千日本國誥
金石錄卷第十(壬午十月借抄金石錄/時方有北行止抄此十)
(卷南還當續筆既望/南中記)
金石錄卷苐十一　跋尾一(三代)
古噐物銘苐一(古鍾銘/方鼎銘/祖丁彛銘/蠆鼎銘)
古器物銘苐二(兄癸彛銘)
古噐物銘苐三
古器物銘苐四(甗銘/秦鍾銘/周敦銘)
古器物銘苐五(文王尊彛銘/宋公􁎋餗鼎銘/寳龢鍾銘/椘鍾銘)
古器物銘苐六(毛伯敦銘/商洛鼎銘/簠銘/匜銘/周姜敦銘)
古噐物銘苐七(大夫始鼎銘/季媍彛銘)
　　古器物銘苐一
　　　　古鍾銘
右古鍾銘五十二字蔵宗室仲爰家象形書不可盡識以
其書竒古故列于諸噐銘之首後又淂一鍾銘文正同一
鐸銘字畫亦相䫫皆錄于後
　　　　方鼎銘
右方鼎銘蔵岐山馮氏張侍郎舜氏云夏時噐也字畫竒
怪不可識
　　　　蠆鼎銘
右蠆鼎銘蔵秘閣銘一字象蠆形吕氏考古圖云即古攵
蠆字
　　　　祖丁彛銘
右祖丁彛銘蔵蔡肇天啓舎人家吕氏攷古圖載李氏錄
云祖丁者商之十四世帝祖丁也余案夏商時人淳質皆
以甲乙為號今世人家所蔵彛噐銘文如此類甚衆未必帝
祖丁也李氏名公麟字伯時父有古噐圖一卷行于世云
　　古噐物銘苐二
　　　　兄癸彛銘
右兄癸彛銘蔵頴昌韓氏盖底皆有銘凡商器欵識多者
不過𢾗字而此噐獨二十餘字尤為竒古
　　古噐物銘苐四
　　　　甗銘
右甗銘案　真宗皇帝實録咸平三年乹州獻古銅鼎上
方而四足上有古文二十一字詔儒臣考正而句中正杜
鎬驗其欵識以為史信父甗中正引說文甗甑也又引墨
子夏后鑄鼎四足而方春秋傳晋矦賜子産二方鼎云此
其類也余甞見今世人家所蔵古甗形製皆圜而此噐其
下正方故中正等疑為方鼎之類然方鼎与甗自是两噐
名今遂以為一物非也(楊南仲曰史當/讀為中音仲)
　　　　秦鍾銘
右秦鐘銘云丕顯朕皇祖受天命奄有下國十有二公歐
陽文忠公集古錄以為太史公史記于秦本紀云襄公始
列為諸矦而諸矦年表則以秦仲為始今據年表始秦仲
則至康公為十二公此鍾為荘公時作也據本紀自襄公
為始則桓公為十二公而銘鍾者為景公也余按秦本紀
自紀非子為周附庸邑于秦至秦仲始為大夫仲死子荘
公伐破西戎于是予之秦仲後及其先大駱地犬丘并有
之為西垂大夫荘公卒子㐮公代立犬戎之難襄公有功
周室于是平王始封㐮公為諸矦賜之以岐西之地曰戎
無道侵奪我岐豊之地秦遂能攻戎即有其地與誓封爵
之襄公于是始國与諸矦通使聘享之礼而詩羙襄公亦
以能取周地始為諸矦受顯服盖秦仲𥘉未甞稱公荘公
雖追稱公然猶為西垂大夫未立國至㐮公始國為諸矦
矣則銘所謂奄有下國十有二公者當自㐮公為始然則
銘斯鍾者其景公欤
　　　　周敦銘
右周敦而下器銘五皆蔵　御府𥘉皇祐間脩大樂有
旨付有司攷其聲律製度而模其銘文以賜公卿楊南仲
為圖刻石者也然其噐尋㱕禁中故模本世間絶難得余
所蔵公私古噐欵識略盡盖獨闕此求之久而不獲有董
之明子上者家蔵古今石刻甚富適有此銘以遺余之明
云即皇祐賜本也
　　古噐物銘苐五
　　　　文王尊彝銘
右文王尊彝銘紹聖間宗宝仲忽獲此噐以獻有　旨下
秘閣考騐而館中諸人皆以爲後甘詐譌之物不進扵
御府扵是仲忽坐罸金然其器猶蔵秘閣𥘉仲忽以噐銘
上一字與小篆鹵字相類遂讀爲魯因以文王爲周之文
王曰此魯公伯禽享文王庿噐也其言頗近乎夸故當時
疑以爲僞然兹噐製作精妙文字竒古决非僞物識者當
能辨之惟遂以爲魯公噐者𥘉無所據尒
　　　　宋公􁎋餗鼎銘
右宗公􁎋餗鼎銘元祐間得扵南都蔵秘閣底盖皆有銘
按史記丗家宋公無名􁎋者莫知其爲何人也
　　　　寶龢鐘銘
右寳龢鐘銘藏太常凡四鐘𣢾識並同𥘉景祐間李照脩
雅樂所鑄鐘其形皆圜與古制頗異時又别詔胡瑗自以
管法製鐘磬㑹官帑中獲此鐘其形如鈴而不圜馮元䓁
按其款識以爲漢魏時噐于是令瑗仿其狀作新鐘一縣
十六枚然不獲奏御但藏諸栾府而巳今按此銘文字
皆古文爲周以前所作無疑而元以爲漢魏時噐盖失之
矣
　　　　椘鍾銘
右椘鍾銘政和三年獲于鄂州嘉魚縣以獻字畫竒怪友
人王壽卿魯翁得其墨本見遺按銘文云楚公(下一字不/可識必其)
(名/也)自作按椘自周成王時封熊繹以子男田居椘至熊渠
乃立其三子為王後復去其王號至熊通始自立為椘武
王則是椘未甞稱公不知此鍾為何人作也
　　古器物銘苐六
　　　　毛伯敦銘
右毛伯敦銘凡四其一惟盖存蔵劉原父家其一底盖具
蔵京兆孫氏其一不知所從得銘文皆同原父釋祝下一
字為鄭遂以為司馬遷史記所載毛叔鄭噐曰武公王克
商尚父牽牲毛叔鄭奉明水銘稱伯者爵也史稱叔者字
也敦乃文武時噐也今究其點畫殊不類鄭字而吕氏考
古圖釋為􁉀皆莫可考
　　　　簠銘
右簠銘本两噐底盖皆有銘文悉同其一原父以遺歐陽
公按集古錄以中上一字為張字引詩六月篇侯誰在矣
張仲孝友曰此周宣王時張仲器也吕大臨考古圖以偏
傍推之其字從巨不從長以隷字釋之當為弡弡字雖見
正篇然古文与隷書多不合未知果是否
　　　　匜銘
右匜銘劉原父既以前一簠為張仲所作又以此匜為張
伯器曰仲之兄也尤無所據原父于是正之學號称精博
惟以意推之故不能無失尔
　　　　商雒鼎銘
古鼎銘劉原父得于商雒銘云維十有四月蔡君謨甞問
原父十有四月者何原父不能對吕氏考古圖云古噐銘
多有是語或云十三月或云十九月疑人君即位居􁨶踰
年未改元故以月數余甞考之古人君即位明年稱元年
盖無踰年不改元之事又余所蔵牧敦銘有云惟王十年
十有三月以此知吕氏之說非是盖古語有不可曉者闕
之可也
　　　　周姜敦銘
右周姜敦銘本二器其一原父以遺歐陽公伯下一字集
古録讀爲囧曰此書所載伯囧穆王時人也而吕氏考古
圖訓作百皆未詳
　　古噐物銘苐七
　　　　大夫始鼎銘
右大夫始鼎銘案說文對字本從口漢文帝以爲責對而
為言多非誠對故去其口以從士今驗兹鼎銘及周以後
諸器欵識對字㝡多皆無從口者然則古文大篆固已不
從口矣又疑李斯變古法作小篆對字始従口至文帝復
改之耳然書傳不載未敢遂以為然也
　　　　季㜏彛銘
右季㜏彛銘蔵洛陽趙氏銘字畫与大篆小異盖古文也
當是周𥘉接商時器余遍閱商周諸噐銘所謂古文者大
率如此而唐人所書皆别作一體筆畫踈瘦与彛鼎間字
絶異雖李陽氷亦為之不知何所依據余以謂學古文當
以彛鼎間字為法

金石錄卷苐十一
金石錄卷苐十二　跋尾二(三代/秦漢)
古器物銘苐八(父丙彛銘/宋君夫人鼎銘)
古器物銘苐九(敦銘/宋穆公孫盤銘/散季敦銘)
古器物銘苐十(井伯敦銘)
古器物銘苐十一(鼎銘)
古器物銘苐十二(椘鍾銘/車敦銘/中姞匜銘)
古器物銘苐十三(齊侯盤銘)
古器物銘苐十四(秦權銘/汾隂矦鼎銘/銅釡銘/武安矦器銘/周陽家鍾銘)
(上林供官銅鼎銘/平周金銅鉦銘)
古器物銘苐十五(谷口銅甬銘/律管銘)
　　古器物銘苐八
　　　　父丙彛銘
右父丙彛銘舊蔵祖擇之舎人家後㱕故人王偁唯盖存
已破缺此周器也而猶稱父丙者當是周𥘉接商時器
　　　　宋君夫人鼎銘
右宋君夫人鼎銘其文云宋君夫人之餗釪鼎吕氏考古
圖云蔵秘閣今乃在宗室仲爰家而秘閣所蔵自有宋公
􁎋鼎盖考古誤也
　　古噐物銘苐九
　　　　敦銘
右敦銘蔵宗室仲爰家銘文凡二百餘字余所錄諸器銘
文字之多無踰此者
　　　　宋穆公孫盤銘
右宋穆公孫盤銘元祐間臨淄縣民于齊故城得數器此
其一也蔵趙元考内翰家驗其文盖送女噐
　　　　散季敦銘
右散季敦銘蔵長安吕微仲丞相家底盖皆有銘考古圖
以太𥘉暦推之為武王時噐未知是否又云武王時散氏
惟有冝生季疑其字者亦何所據哉士大夫于考正前代
遺事其失常在于好竒故使學者難信孔子曰君子于其
所不知盖闕如也
　　古噐物銘苐十
　　　　井伯敦銘
右井伯敦銘云惟六月既生覇戊戌旦王格于大室師某
父即位井伯右内史冊命錫赤芾對揚王休用作寶敦其
萬年子子孫孫其永寳用古噐銘文字難盡通故時有断
續不可次苐處今此銘四十餘字所不識者一字而已因
并載其語按左氏春秋傳有井伯然古人姓名或有同者
未可知也(師下一字/不可識)
　　古噐物銘苐十一
　　　　鼎銘
右鼎銘蔵蜀人鄧氏銘有云王格大室即位按古器物銘
凡言即立或言立中庭皆當讀為位盖古字假借其說見
鄭氏注儀禮秦泰山頌詩刻石猶如此
　　古噐物銘苐十二
　　　　椘鍾銘
右椘鍾銘蔵方城范氏云惟王五十六祀椘王(下一字/不可識)章
按椘惟惠王在位五十七年又其名為章然則此鍾為惠
王作無疑也方是時王室弱衰六國争雄椘尤強大遂不
用周之正朔嗚呼可謂僣矣鍾背又有两商字一穆字其
右齊矦盤銘政和丙申歲安丘縣民發地得二噐其一此
盤其一匜也驗其文盖齊矦為椘女作
　　古噐物銘苐十四(秦漢噐)
　　　　秦權銘
右秦權銘今世人家所蔵秦權至多銘文悉同余所淂者
凡四銘其二不知所從得其一蔵王禹玉丞相家皆銅權
也其一近歳出于濟州以石為之歐陽文忠公集古錄載
秘閣校理文同家有二銘其一乃銅鐶上有銘循環刻之
不知為何器余甞考之亦權也按班固漢書律暦志五權
之制圜而環之令肉倍好者周旋無端周而復始無窮己
也孟康注以為錘之形如環也然古權亦有與今稱錘相
似者盖形製不一各從其便尔
　　　　汾隂矦鼎銘
右汾隂矦鼎銘舊蔵劉原父家今㱕御府按漢書周昌
以髙祖六年封汾隂矦至其孫國除
　　　　銅釡銘
右銅釡銘云長信賜館陶家按漢書外戚傳竇皇后女嫖
封館陶長公主又百官公卿表長信詹事掌皇太后宫景
帝中六年更名長信少府張晏注云以太后所居宫為名
也居長信則曰長信少府居長楽則曰長樂少府然則景
帝時官名長信則竇太后居是宫無疑銘雖無年月然知
其為竇太后賜館陶公主無疑也
　　　　武安矦噐銘
右武安矦家噐銘不知所從得按漢書景帝後三年封田
蚡武安矦又楚思王子㥅元壽元始中再封武安矦銘無
年月未始果誰所作又按帝紀椘懐王甞封髙祖為武安
矦然驗其刻畫疑非髙祖時噐
　　　　周陽家鍾銘
右鍾銘蔵歐陽公家其器壼也銘曰畔邑家今周陽家金
鍾容十斗重三十八斤第四十云
　　　　上林供官銅鼎銘
右上林供官銅鼎銘不知所従得銘有監工李負芻按後
漢人絶無二名者此鼎盖西漢噐也
　　　　平周金銅鉦銘
右銅鉦銘云平周金銅正重十六斤八両背文云平定五
年受圜隂士大夫頗疑前代年號無為平定者余甞考之
盖非年號也按西漢書地里志平周平定圜隂三縣皆属
西河郡圜隂漢恵帝五年置此鉦先蔵平周後歸圜隂復
以授平㝎故再刻銘尔所謂五年者當是景帝以前未有
年號時也前世既無平定年號而三縣皆隷西河故知其
如此又漢書地里志圜隂王莾改曰方隂顔師古曰圜字
本作圁縣在圁水之隂因以為名王莾改為方隂則是當
時已誤為圜今有銀州銀水即是舊名猶存但字變尔其
說出于酈道元注水經今按兹噐漢時所刻乃為圜字然
則師古何所依據遂以為圁乎恐亦臆說也
　　古噐物銘苐十五
　　　　谷口銅甬銘
右谷口銅甬銘舊蔵劉原父家一噐而再刻銘始歐陽公
集錄金石遺文自三代以未法書皆備獨無西漢文字求
之累年不獲㑹原父守長安長安故都多古物竒噐原父
好竒博識皆購求蔵弆㝡後淂斯噐及行鐙博山香鼎模
其銘文以遺歐陽公于是西漢之書始傳于世矣盖収藏
古物實始于原父而集錄前代遺文亦自文忠公發之後
来學者稍稍知搜抉竒古皆二公之力也
　　　　律管銘
右律管銘藏晁無咎學士家云始建國元年正月癸酉朔
日制按晋書律歴志律古以竹或玉為之至平帝時王莾
始易以銅又漢書莾以十二月朔癸酉為建國元年正月
之朔二說皆合也
金石錄卷苐十二(臘月廿日)
金石錄卷苐十三　跋尾三(三代/秦漢)
安州所献六噐銘
齊鍾銘
家藏古噐物銘上(父乙彛銘/戟銘/爵銘)
家藏古器物銘下(孟姜盥匜銘/廩丘宫鐙銘/田鼎銘)
石本古器物銘
吉日癸己字
石鼓文
秦詛椘文
玉璽文
秦泰山刻石
秦琅邪䑓刻石
秦之罘山刻石
秦嶧山刻石
　　　　安州所猷六噐銘
右六噐銘重和戊戍歲安州孝感縣民耕地得之自言于
州州以獻諸　朝凡方鼎三圜鼎二甗一皆形製精妙疑
識竒古按此銘文多者至百餘字其義頗難通又稱作父
乙父己寶彛若非商末即周𥘉器也
　　　　齊鍾銘
右齊鍾銘宣和五年青州臨淄縣民于齊故城耕地得古
器物數十種其間鍾十杖有欵識尤竒最多者幾五百字
今世所見鍾鼎銘文之多未有踰此者驗其詞有余一人
及齊矦字盖周天子所以命賜齊矦齊矦自紀其功勲者
𥘉鍾既出州以獻于　朝又命工圖其形製及臨倣此銘
刻石既非善工而字有漫㓕䖏皆以意増損之以此頗失
真今余所蔵乃就鍾上摹拓者㝡得其真也
　　家蔵古噐物銘上
　　　　父乙彛銘
右父乙彛銘其噐鼎也而謂之彛者按說文彛宗庿常噐
然以古噐欵識考之商以前凡噐通謂之彛至周以後有
六彛之名于是直以盛鬱鬯之尊爲彛其銘与諸噐始分
矣此鼎盖商器云
　　　　爵銘
右爵銘大觀中濰之昌樂丹水岸圯得此爵及一􁈉按考
工記爵一升􁈉三升獻以爵而酬以􁈉一獻而三酬則一
豆矣(鄭氏云豆/當讀爲斗)而漢儒皆以爲爵一升􁈉二升今此二噐
同出於􁈉量之適受三爵与考工記合以此知古器不獨
爲玩好又可以決經義之疑也
　　　　㦸銘
右㦸銘其噐淂于青之益都傍枝為鉤形製作甚工与今
丗人家所蔵古戈㦸形製不同按揚雄方言㦸其曲者謂
之鉤孑鏝胡郭璞注曰即今鷄鳴句子㦸也春秋左氏傳
欒樂車乗槐本而覆或以㦸鉤之吕氏春秋晏子与崔杼
盟真兵造芻句兵鉤頸高誘注曰句㦸也賈誼過秦論云
鉤㦸長鎩此㦸盖古所謂鉤㦸也
　　家蔵古噐物銘下
　　　　孟姜盥匜銘
右孟姜盥匜銘余所錄古噐欵識有叔匜銘匜字作　後
又得伯公父匜銘字作　今此銘作　盖古書不必同文
然三字意義皆通
　　　　田鼎銘
右田鼎銘云自作田鼎疑田獵所用也
　　　　漢廩丘宫鐙銘
右漢廩丘宫鐙銘得于澶淵云廩丘宫銅鐙重二十斤八
两甘露三年工郭従都吏李定造盖宣帝時物也所謂廩
丘宫者不見于史盖秦漢離宫别館所在有之故史家不
能盡記廩丘在漢属東郡
　　　　石本古器物銘
右石本古器物銘余既集錄公私所蔵三代秦漢諸噐欵
識略盡乃除去重複取其刻畫完好者得三百餘銘皆模
刻于石又取墨本聮爲四大軸附入錄中近丗士大夫間
有以古器銘入石者然徃徃十得一二不若余所有之冨也
　　　　吉日癸己字
右吉日癸己字世傳周穆王書按穆王時所用皆古文科
斗書此字筆畫返類小篆又穆天子傳史記諸書皆不載
以此疑其非是姑錄之以待識者
　　　　石鼓文
右石鼓文丗傳周宣王刻石史籕書歐陽文忠公以謂今
丗所有漢桓靈時碑徃徃而在距今未及千載大書深刻
而摩㓕者十猶八九自宣王時至今實千有九百餘年鼓
文細而刻淺理豈得存以此為可疑余觀秦以前碑刻如
此鼓及詛椘文泰山秦篆皆麤石如今世以為碓臼者石
性既堅頑難壊又不堪他用故能存至今漢以後碑碣石
雖精好然亦易剥缺又往往為人取作柱礎之類盖古人
用意深逺事事有理類如此况此文字畫竒古決非周以
後人所能到文忠公亦以謂非史籀不能作此論是也
　　　　秦詛楚文
右秦詛椘文余所蔵凡有三本其一祀巫咸舊在鳯翔府
𪠘今歸御府此本是也其一祀大沈久湫藏于南京蔡
氏其一祀亞駝蔵于洛陽劉氏秦以前遺跡見于今者絶
少此文皆出于近丗而刻畫完好文詞字札竒古可喜元
祐間張芸叟侍郎黄魯直學士皆以今文訓釋之然小有
異同今盡錄二家所釋于左方俾覧者詳焉
　　　　玉璽文
右玉壐文元符中咸陽所獲傳國壐也𥘉至京師執政以
示故將作監李誡誡手自摹印之凡二本以其一見遺焉
　　　　秦泰山刻石
右秦泰山刻石大中祥符歲真宗皇帝東封此山兖州
太守模本以獻凡四十餘字其後宋莒公模刻于石歐陽
公載于集古錄者皆同盖碑石為四面其三面稍摩㓕故
不傳世所見者特二世詔書數十字而己大觀間汶陽劉
跂斯立親至泰山絶頂見碑四面有字乃模以歸文雖殘
缺然首尾完具不可識者無㡬于是秦篆完本復傳世間
矣以史記本紀考之頗多異同史云親廵逺方黎民而碑
作親􁐫逺黎史云大義休明而碑作著明史云垂于後世
而碑作陲于後嗣史云皇帝躬聖而碑作躬聽史云男女
禮順而碑作體順史云施于後嗣而碑作昆嗣史云具刻
詔書刻石而碑作金石刻皆足以正史氏之誤然則斯碑
之可貴者豈特玩其字畫而巳哉碑既出斯立模其文刻
石自爲後序謂之泰山秦篆譜云
　　　　秦琅邪臺刻石
右秦琅邪臺刻石在今宻州其頌詩亡矣獨從臣姓名及
二世詔書尚存然亦殘缺熈寕中蘇翰林守宻令廬江文
勛模􁣟刻石即此碑也從臣姓名五大夫作夫夫泰山秦
篆亦如此或以爲古大與夫同爲一字恐不然余家所蔵
古噐疑識有周大夫始鼎及秦權銘黔首大安皆用大字
盖古人簡質凡字點畫相近及音同者多假借用之别無
它義東漢時碑刻尚多如此
　　　　秦之罘山刻石
右秦之罘山刻石按史記本紀始皇二十九年登之罘山
凡刻两碑今皆摩㓕獨二世詔二千餘字僅存後人鑿石
取置郡廨歐陽公集古錄以為非真又云麻温故學士于
登州海上得片木有此文豈杜甫所謂棗木傳刻肥失真
者耶此論非是盖杜甫指嶧山碑非此文明矣之罘在秦
属東莱今属登州
　　　　秦嶧山刻石
右秦嶧山刻石者鄭文寶得其摹本于徐鉉刻石寘之長
安此本是也唐封演聞見記載此碑云後魏太武帝登山
使人排倒之然而歴代模拓之以為楷則邑人疲于供命
聚薪其下因野火焚之由是殘缺不堪摹冩然猶求者不
已有縣宰取奮文勒于石碑之上置之縣廨今人間有嶧
山碑者皆新刻之本而杜甫詩直以為棗木傳刻者豈又
有别本欤按史記本紀二十八年始皇東行郡縣上鄒嶧
山立石與魯諸儒生議刻石頌秦德而其頌詩不載其他
始皇登名山凡六刻石史記皆具載其詞而獨遺此文何
哉然其文詞簡古非秦人不能為也秦時文字見于今者
少此雖傳模之餘然亦自可貴云
金石錄卷第十三
金石錄卷苐十四　䟦尾四(漢)
漢陽朔塼字
漢居攝墳壇刻石二
漢巴官鐵量銘
漢㑹稽東部都尉路君闕銘
漢南武陽功曺闕銘
漢王稚子闕銘
漢謁者景君表
漢謁者景君碑隂
漢郯令景君闕銘
漢麟鳯賛井記
漢國三老袁君碑
漢西嶽石闕銘
漢張平子碑
漢張平子殘碑
漢北海相景君碑
漢北海相景君碑隂
漢敦煌長史武班碑
漢武氏石闕銘
漢費亭矦曹騰碑
漢司􁑗楊厥開石門頌
漢吳郡丞武開明碑
漢祀長嚴訢碑
漢從事武梁碑
漢平都矦相蒋君碑
　　　　漢陽朔塼字
右漢陽朔塼字云尉府壼璧陽朔四年正朔始造設已所
行字畫竒古西漢文字世不多有此字完好可喜然所謂
尉府壼璧又云已所行者莫暁其為何等語
　　　　漢居攝墳壇刻石二
右居攝墳壇刻石二其一云上谷府卿墳壇其一云祝其
卿墳壇皆居攝二年三月造上谷郡名祝其縣名不知所
謂府卿与縣卿為何官盖自王莾居攝官名日易故史家
不能盡紀也其曰墳壇者古未有土木像故為壇以祀之
两漢時皆如此
　　　　漢巴官鐡量銘(此盆色類丹砂魯直石刻云其/一曰秦刀巴官三百五十戊永)
(平七年第二十七酉余紹興􁂞午歳/親見之今在巫山縣治韓暉仲云)
右漢巴官鐡量銘云巴官永平七年三百五斤苐二十七
前代以永平紀年者凡五漢明帝晋恵帝後魏宣武李宻
偽蜀王建惟明帝至十八年其他皆無及七年者以此知
為明帝時物也此銘王無兢見遺
　　　　漢㑹稽郡東部都尉路君闕銘
右漢路君闕銘二其一云㑹稽東部都尉路君闕永平八
年四月十四日庚申造其一云君故豫州刺史温令云城
令公車司馬令開陽令謁者議郎徴試博士路君不知為
何人按漢書志建武六年省諸郡都尉唯邊郡往往有之
豈㑹稽邊海故置此官欤又任延嘗為㑹稽西部都尉而
此云東部疑當時㑹稽分東西部各置都尉史不載尔
　　　　漢南武陽功曺闕銘
右漢南武陽功曺墓闕銘云南武陽功曺郷嗇夫又云以
為國三老又云章和元年其它族系名字皆摩㓕不可考究
墓在今沂州有两闕其一銘元和中立文字尤殘缺難讀
　　　　漢王稚子闕銘
右漢王稚子闕銘二其一云漢故先靈侍御史河内縣令
王君稚子闕其一云漢故兖州刺史洛陽令王君稚子之
闕按范曅後漢書循吏傳王渙字稚子嘗為温令而刻石
為河内令者盖史之誤渙以元興元年卒然則闕銘盖和
帝時所立也
　　　　漢謁者景君表
右漢謁者景君表其額題漢故謁者景君墓表而其文云
惟元𥘉元年五月丁邜故謁者任城景君卒其他文字磨
㓕時可讀䖏皆断續不復成文矣元𥘉安帝時年號也此
在漢時石刻中殘缺為甚特以安帝以前碑碣存者無㡬
不可棄也故録之
　　　　漢謁者景君碑隂
右漢謁者景君碑隂其前題云諸生服義者又云義士北
海劇張敏字公輔弟子濟北茌平寗尊字伯尊凡十五人
皆完好可讀云
　　　　漢剡令景君闕銘
右漢剡令景君闕銘云維元𥘉四年三月丙戍剡令景君
卒又云君存時恬然無欲樂道安貧信而好古非法不言
治歐陽尚書傳祖父河南尹父步兵挍尉業門徒上錄三
午餘人又云三司聘請流化下邳又云司空太常博士並
舉髙經君其為元假涂郯城姦邪洗心又云𬒳病䘮身㱕
子幽冥門人服義百有餘人按漢人為景君刻銘本欲傳
于不朽而不著其族系名字何哉
　　　　漢麟鳯賛井記
右漢麟鳯賛其上刻麟鳯像各為賛附于下又别有記云
永建元年秋七月(七字筆畫類十字盖石本殘缺/難辨秋無十月當讀為七也)山陽太
守河内孫君新刻瑞像麟鳯㝡後有銘銘凡五句句九字
按漢史安帝時頻有鳯凰麒麟之瑞而順帝永建中則無
之不知孫君刻此碑何謂也
　　　　漢國三老袁君碑
右漢國三老袁君碑按元和姓纂云袁幹封貴郷矦始居
陳郡為著姓八代孫良生昌璋昌生安璋生滂為司徒唐
書宰相世系云袁生玄孫幹封貴郷矦八世孫良二子昌
璋昌成武令生安璋生滂以此碑及後漢書攷之姓纂与
唐表殊非踈謬袁安列傳云安祖父良平帝時舉明經為
太子舎人建武中至城武令今據此碑良以永建六年卒
相距盖百餘年以此知非一人無疑又安以永平四年薨
良之卒乃在其後三十九年以此知非安之祖亦無疑也
盖安汝南汝陽人滂乃陳郡扶樂人其郷里族系亦自不
同而安与滂相去歳月甚逺不得為従父兄弟明矣豈二
人之祖其名偶同遂尔差謬耶又此碑与李利􁂮編古命
氏皆云良幹五世孫而姓纂唐史皆以為八代孫碑云幹
袁生之曽孫而唐史以為玄孫諸書皆云幹以討公孫勇
功封貴郷矦而碑獨作公先勇又云封闗内矦食遺郷六
百户者皆莫可考安列傳稱祖良為成武令而唐史謂昌
為此官者疑唐史之誤也又􁉋道元水經注扶溝城北有
袁梁碑云梁陳國扶樂人事与碑合唯水經誤以良為梁
尔袁氏自漢以来世為著姓安与滂皆一時顯人而諸書
于其族系錯謬如此以此知典籍所載其失可勝道㢤
　　　　漢西嶽石闕銘
右漢西嶽石闕銘云永和元年五月癸丑朔六日戊午弘
農太守常山元氏張勲為西嶽華山作石闕髙二丈二尺
其後為韻語文詞頗怪又字多假借時有難曉䖏永和漢
順晋穆帝姚泓皆有此號穆帝時華隂不属晋以此碑驗
之恐非姚泓時盖漢刻也又按晋書載記姚興与泓傳本
朝宋莒公紀年通譜皆云泓以義熈十二年即偽位改元
永和獨帝紀作十一年未知孰是因考永和年號并記之
　　　　漢張平子碑
右漢張平子碑按後漢書列傳云平子永元中舉孝廉連
辟公府不就安帝雅闻衡善術學公車特徴拜郎中而碑
乃云舉孝亷為尚書侍郎傳云再遷為太史令而碑乃一
遷碑云遷公車司馬令遂相河間而傳不載其為公車司
馬令傳曰在河间三年上書乞骸骨徴拜尚書乃卒而碑
不載其為尚書此數事皆當以碑為據唯傳曰順帝𥘉再
徴為太史令其事見平子所為應間可信不疑而碑無之
豈平子𥘉嘗罷免後復拜此官而碑不書欤
　　　　漢張平子殘碑
右漢張平子殘碑政和中亡友劉斯立以此本見寄云其
石新淂于南陽凡七十有二字今世所傳平子碑有两本
其一亡其首其一亡其尾以二本相𥙷其文乃足此碑盖
後叚之亡失者也字畫尤完好云
　　　　漢北海相景君碑
右漢北海相景君碑在濟州任城縣景氏在漢世為任城
人今有三碑尚存余皆得之此碑㝡完
　　　　漢北海相景君碑隂
右漢景君碑隂按後漢書百官志注河南尹官屬有循行
一百三十人而晋書軄官志州縣吏皆有循行今此碑隂
載故吏都昌台丘暹而下十九人皆作脩行他漢及晋碑
數有之亦与此碑隂所書同豈循脩字畫相類遂致訛謬
耶碑隂又有故午營陵是遷䓁六人姓名莫知其為何官
又台丘不見于姓氏書惟見于此者两人云
　　　　漢敦煌長史武班碑
右漢敦煌長史武班碑歐陽公集古錄云漢班碑者盖其
字畫殘㓕不復成文其氏族官閥卒葬皆不可見其可見
者君諱班尔今以余家所蔵本考之文字雖漫㓕然猶歴歴
可辨其額題云漢故敦煌長史武君之碑知其姓武而官
為敦煌長史也碑云武君諱班字宣張昔􁅏王武丁克伐
鬼方元功章炳勲蔵王府官族析分因以為氏知其名字
与氏族所出也又云永嘉元年卒知其卒之年月也
　　　　漢武氏石闕銘
右漢武氏石闕銘云建和元年太歲在丁亥三月􁂞戍朔
四日癸丑孝子武始公弟綏宗景興開明使石工孟季季
弟卯造此闕直錢十五萬孫宗作師子直四萬開明子宣
張仕濟隂年二十五曹府君察舉孝亷除敦煌長史𬒳病
云歿苗秀不遂嗚呼哀哉士女痛傷武氏有數墓在任城
開明者仕為吳郡府丞綏宗名梁仕為郡従事宣張名班
皆自有碑
　　　　漢費亭矦曺騰碑
右漢費亭矦曺騰碑云維建和元年七月二十二日已已
皇太后曰其遣費亭矦之國為漢輔藩而歐陽公集古錄
乃言皇帝若曰其遣費亭矦之國誤也按後漢書建和元
和桓帝即位梁太后臨朝稱制盖此碑所載遣騰之國詔
書乃梁太后非桓帝也東漢自安順以来閹竪尊寵用事
往往封矦貴顯其後騰之孫操及其曽孫丕再世数十年
憑藉勢力卒移漢祚而有之以此觀之閹豎用事之禍可
勝言哉
　　　　漢司􁑗楊厥開石門頌
右漢司隷楊厥開石門頌余嘗讀范曅後漢書鄧隲傳有
云時遭元二之災人士飢荒章懐太子注以為元二即元
元也古書字當再讀者即于上字下為小二字後人不曉
遂讀為元二或同之陽九或附之百六良由不悟致斯乖
舛今岐州石鼓銘凡重言者皆為二字明驗也其說甚辨
學者信之今此碑有云中遭元二西戎虐殘橋梁断絶若
讀為元元則為不成文理疑當時自有此語漢書注未必
然也
　　　　漢吳郡丞武開明碑
右漢吳郡丞武開眀碑云君字開明而其名已殘缺又云
永和二年舉孝亷除郎謁者漢安二年遷大長秋丞長楽
太僕丞永嘉元年䘮母去官復拜郎中除吳郡府丞夀五
十七建和二年十一月十六日遭疾卒其可見者如此其
他摩㓕不能盡讀按後漢書志大長秋丞一人秩六百石
本注宦者又長樂少府位在長秋上及職吏皆宦者又有
太僕二千石在少府上丞六百石據志所載中宫及長樂
宫官属皆以宦者為之而以史傳及漢魏石刻参考如大
長秋少府之類皆雜用士人今武君以孝亷為郎謁者郎
中吳郡府丞皆非宦者之職然則两宫官属盖亦雜用士
人也
　　　　漢祝長嚴訢碑
右漢祝長嚴訢碑政和中下邳縣民耕地得之碑云惟漢
中興卯金休烈和平元年歲治東宫星属角房月建朱鳥
中宫之均萬物慈射華澤青葱跂行蠕動咸守厥常人物
同授獨遭災霜顛霣徂落夀不寛弘經設三命君獲其央
年六十九又云伊歎嚴君諱訢字少通兆自椘荘祖考相
承招命道術治嚴氏春秋馮君章句又云幼為郡掾史㑹
稽諸暨尉烏程毗陵餘暨章安山隂長以病去官後為丹
陽陵陽丞守舂糓長舉孝亷遷東牟侯相下邳祝長典牧
十城所在若神其後有銘銘為五言頗殘缺難讀云
　　　　漢従事武梁碑
右漢従事武梁碑云故従事武掾掾諱梁字綏宗掾體德
忠孝岐嶷有異治韓詩闕幘傳講兼通河洛諸子傳記又
云州郡請召辝疾不就安衡門之陋楽朝間之義又云年
七十四元嘉元年季夏三日遭疾隕靈其後有銘云懿德
玄通幽吕明兮隱居靖䖏休曜章兮楽道忽榮垂蘭芳兮
身沒名存傳無疆兮其他刻畫皆完可讀文多不盡錄碑
在濟之任城余寕𥘉嘗淂此碑愛其完好後十餘年再淂
此本則缺其㝡後四字矣
　　　　漢平都矦相蒋君碑
右漢平都矦相蔣君碑文字殘缺其名字官閥皆不可考
惟其額題漢故平都侯相蒋君之碑而碑云年六十有五
元嘉二年三月甲午卒迩有劉季孫景文者知名士与余
先公有舊家蔵金石刻千餘卷既沒其子不能保為一武
人購淂之其後余故人王偁定觀復得數百卷其中漢碑
數本余所未有者悉以見贈此其一也
金石錄卷苐十四
金石錄卷苐十五　䟦尾五(漢)
漢孔子廟置卒史碑
漢東海相桓君海廟碑
漢孔君碣
漢朝明府孔子廟碑
漢吉成侯州輔碑
漢州輔碑隂
漢州輔墓石獸膊字
漢郎中鄭君碑
漢丹陽太守郭旻碑
漢議郎元賔碑
漢孫叔敖碑隂
漢封丘令王元賞碑
漢王元賞碑隂
漢兾州刾史王純碑
漢王純碑隂
漢蒼頡廟人名
漢成皐令任伯嗣碑
漢任伯嗣碑隂
漢平輿令薛君碑
漢泰山都尉孔宙碑
漢孔宙碑隂
漢西嶽華山廟碑
漢老子銘
漢􁉥州刾史度尚碑
　　　　漢孔子庿置卒史碑
右漢孔子庿置卒史碑其前有司徒吳雄司空趙戒奏章
歐陽文忠公具載于集古錄其後又有魯相奏記司徒司
空府文字尤為完好云永興元年六月甲辰朔十八日辛
酉魯相平行長史事卞守長擅叩頭死罪敢言之司徒司
空府壬寅詔書為孔子庿置百石卒史一人掌主礼器選年
四十以上經通一藝雑試能奉弘先聖之礼為宗所歸者
平叩頭死罪罪罪謹按文書守文學掾魯孔龢師孔憲户
曺史孔覧䓁雜試龢修春秋嚴氏經通高第事親至孝能
奉先聖之礼為宗所歸除龢𥙷名狀如牒平惶恐叩頭死
罪罪罪上司空府其詞彬彬可喜故備錄之且以見漢時都
國奏記公府其體如此也按華陽國志後漢書志皆云趙
戒字志伯而此碑乃作意伯疑其避桓帝諱故改焉
　　　　漢東海相桓君海庿碑
右漢東海相桓君海庿碑云唯永夀元年春正月有漢東
海相桓君又云熹平元年夏四月東海相山陽滿君其餘
文字完者尚多大略記脩餙祠宇事而其銘詩有云浩浩
蒼海百川之宗知其為海庿碑也桓君与滿君皆不著其
名莫知為何人碑今在海州
　　　　漢孔君碣
右漢孔君碣在孔子墓林中其額題孔君之墓文已殘缺
其前云元年乙未而元年上闕二字按東漢自建武以後
惟桓帝永夀元年歲次乙未其他有三乙未皆非元年然
則此碣所闕二字當為永夀也
　　　　漢韓明府孔子廟碑
右漢韓明府孔子庿碑其畧云君造立礼噐楽之音符鍾
磬瑟鼓雷洗觴􁈉爵鹿柤梪籩柉禁　修飾宅庿更造二
輿所謂鹿者禮圖不載莫知為何器又據字書柉木皮可
為索喜陳樂也亦非噐名皆不可暁故并著其語以俟知
者(余後見汶陽陳氏所蔵古彛為伏鹿之形近嵗青州/獲一噐亦全為鹿形疑所謂鹿者因其形而名之尔)
　　　　漢吉成矦州輔碑
右漢吉成矦州輔碑名字已殘缺其額題云漢故中常侍
長樂太僕吉成矦州君之銘輔名姓見范曅後漢書宦者
傳以定筞立桓帝与曺騰䓁七人同時封為亭矦今此碑
載當時詔書有云其封輔為葉吉成矦以此知其名輔而
􁉋道元水經注云􁎘水南有漢中長侍長楽太僕吉成矦
州苞冢冢前有碑其詞云六帝四后是諮是諏今驗其銘
文實有此語獨以輔為苞盖水經之誤當取漢史及此碑
為正
　　　　漢州輔碑隂
右漢州輔碑隂京兆尹延篤叔堅而下題名者凡四十餘
人自東漢以後一時名卿賢大夫死而立碑則門生故吏
往往寓名其隂盖欲附託以傳不朽爾今輔一宦者而碑
隂列名者數十人雖當代顯人如延叔堅亦預焉有以見
權縶之盛如此雖然區區掛名于此者亦可耻也夫
　　　　漢州輔墓石獸膊字
右漢州輔墓石獸膊字􁉋道元注水經云州君墓有両石
獸已淪沒人有掘出一獸猶不全破甚髙壮頭去地丈許
制作甚工左膊上刻作辟邪字余𥘉得州君墓碑又覧水
經所載意此字猶存㑹故人董之明守官汝頴间因託訪
求之踰年持以見寄其一辟邪道元所見也其一乃天祿
字差大皆完好可喜之明又云天祿近歲為村民所毁辟
邪雖存然字畫已殘缺難辨此盖十年前邑人所蔵今不
可復得矣
　　　　漢郎中鄭君碑
右漢郎中鄭君碑賈誼過秦論云九國之師遁廵而不敢
進顔師古曰遁音千旬反流俗書本廵字誤作逃讀者因
之而為遁逃之義潘岳西征賦云遁逃以奔竄斯亦誤矣
今此碑有云推賢逹善逡遁退譲詳其文意亦是逡廵之
義然二字决非一音盖古人用字与後世頗異又多假借
故時有難暁䖏不知顔氏何所據遂音遁為逡乎
　　　　漢丹陽太守郭旻碑
右漢丹陽太守郭旻碑云君諱旻字巨公有周之裔也又
云治律小杜幼仕州郡察孝亷除郎中謁者遷敬陵園令
廷尉左平治書侍御史獄刑無頗憲䑓如砥以父憂去官
還拜郎中侍御史遭母憂服除復拜郎中治書侍御史遷
兾州刺史徴拜尚書是時淮夷蠢廸帝疇官綏筞書褒勵
俾守丹陽為政四年以公事去官年過耳順寝疾􁡠頺延
熹元年十月戊戍卒其十二月丙申葬微言絶矣諸子曷
仰三載礼闋廼群相与刻石勒銘㝡後云昔君即世雖立
碑頌裁足載字加有瑕(下闕/二字)君之弟故太尉薨歸葬舊陵
于是従子故五原太守鴻議郎果及胤孫某(其名/殘缺)懐祖之
德乃更刻石不改舊文蓋用昭明祖勲焉郭氏為陽翟著
姓自躬以來世以通法律顯名此碑所謂太尉公者禧也
　　　　漢議郎元賔碑
右漢議郎元賔碑者在今亳州姓名已殘缺所可見者云
字元賔魯相之孫又云舉孝亷除倉龍司馬衛尉察尤異
遷吳令視事二稔民用寕康州辟従事公車徴拜議郎年
四十八延熹二年二月卒使者臨弔􁎚賵特加其餘文字
完好者尚多惜其名氏皆亡也
　　　　漢孫叔敖碑隂
右漢孫叔敖碑隂云延熹二年中夏之節政在封表期思
長光視事一紀訪問國中耆年素聞孫君椘時良輔又云
博采遺苗曽玄孫子考龜吉辰五月癸卯冝以存廢可立
碑祀招請諸孫都㑹國右郭西道北䖏所顯好興上牢祭
倡優鼓舞又云相君有三嗣長子即封食邑固始少子在
江陵中子居三(下一字/磨㓕)又云相君卒後十有餘世有渤海
太守其後歴叙子孫名字甚詳而文字断續不可次苐按
期思長光碑隂不載姓氏叔敖碑雖有之然已殘缺矣漢
時令長有在官一紀不遷者乃知前世官吏重于移易如
此不惟吏民免送迎之優而士人亦皆安于其軄無僥倖
茍進之心與後世異矣
　　　　漢封丘令王元賞碑
右漢封丘令王君碑其姓名已殘缺所可見者字元賞而
已云察舉孝亷郎謁者考工菀陵葉封丘令而銘文亦有
撫臨三國之語歐陽公集古錄云為菀陵丞者盖誤以葉
字為丞尔
　　　　漢王元賞碑隂
右漢王元賞碑隂載門生姓名有云右奔䘮右斬杖三年
余嘗謂聖人之制礼為可継也無過與不及之弊務合于
中庸而已禮曰事師無犯無隱服勤至死心䘮三年孔子
之䘮門人疑所服子貢曰昔者夫子之䘮顔淵若䘮子而
無服䘮子路亦然請䘮夫子若䘮父而無服彼漢人為王
君乃為斬衰之服于禮無乃過乎
　　　　漢兾州刺史王純碑
右漢兾州刺史王純碑延熹四年立桑欽水經云濟水北
逕須句城西􁉋道元注濟水西有安民山山西有漢兾州
刾史王紛碑漢中平四年立按地里書須朐即今中都縣
此碑在中都又其官与姓氏皆合疑其是也然以純為紛
以延熹為中平則疑水經之誤
　　　　漢王純碑隂
右漢王純碑隂其前題門生人名自東平馮定伯而下文
字完好可識者百九十餘人摩㓕不可識者又九十餘人
字畫淳勁可喜其後題義士名云各發聖心共出義錢埤
碑石直刋紀姓名埤當讀為禆助之禆漢時墓碑多其
門生故吏所立往往各紀姓名于碑隂或載所出錢數其
非門生故吏而出錢者謂之義士今漢人為王君出錢造
碑而云各發聖心可謂陋矣
　　　　漢蒼頡庿人名
右漢蒼頡庿人名歐陽公集古錄云此碑有蓮勺左郷有
秩池陽左郷有秩池陽集水有秩皆不知是何名號又有
夏陽長祋祤侯長則是縣吏之名其字畫不甚精又無事
實可考姑疑其名號以俟知者爾按前漢書張敞以郷有
秩𥙷太守卒史後漢書百官志郷置有秩三老游徼本注
曰有秩郡所署秩百石掌一郷人注引漢官曰郷户五千
則置有秩風俗通曰秩則田間大夫言其官裁有秩爾然
則有秩盖亦郷吏名也
　　　　漢成皐令任伯嗣碑
右漢成皐令任伯嗣碑其首已殘缺其可見者云字伯嗣
南郡編人也其先盖任座之苗裔又云舉孝亷除郎中蜀
郡府丞江州令以服去官為筑陽侯相延熹五年遷来臨
縣其後歴叙政績又云遷君桂陽㝡後云都邑謠詠甄勒
勛績永昭于後碑在今汜水縣氾水在漢為成皐此碑盖
成皐令德政頌尔後漢書桓帝紀延熹八年有桂陽太守
任胤以此碑校之歲月相符又名与字恊知其名胤也
　　　　漢任伯嗣碑隂
右漢任伯嗣碑隂大觀𥘉獲此碑寘于汜水輦運司𪠘舎
壁間余聞其隂有字因託人諷邑官破壁出之遂得此本
盖漢碑有隂者十七八世多棄而不錄尔
　　　　漢平輿令薛君碑
右漢平輿令薛君碑文字完好云惟延熹六年春二月平
輿令薛君卒烏虖哀哉吏民其咨咨君之德廼建碑石于
墓之側其後有銘三百餘言叙述甚詳惟不載其名字世
系故莫得而考焉
　　　　漢㤗山都尉孔宙碑
右漢泰山都尉孔宙碑宙孔北海父也見後漢書融列傳
又據桓帝紀泰山都尉元夀元年置延熹八年罷宙以延
熹四年卒盖卒後四年官遂廢矣
　　　　漢孔宙碑隂
右漢孔宙碑隂門生有鉅鹿廣宗捕廵字升臺按氏族書
如姓苑姓纂皆無捕姓獨見于此碑爾
　　　　漢西嶽華山廟碑
右漢西嶽華山庿碑其略云孝武皇帝修封禅之禮廵省
五嶽立宫其下宫曰集靈宫殿曰存仙殿門曰望仙門歐
陽公集古錄云所謂集靈者他書不見惟見于此碑尔余
按班固漢書地里志華隂有集靈宫武帝𧺫而􁉋道元注
水經亦云敷水北逕集靈宫引地里志所載其語皆同然
則不獨見于此碑矣而所謂存仙殿望仙門者諸書不載
　　　　漢老子銘
右漢老子銘舊傳蔡邕攵并書盖杜甫李潮小篆八分歌
有曰苦縣光和尚骨立書貴瘦硬方通神世云此碑是也
今驗其詞乃邊韶延熹八年作非光和中所立未知甫所
見是此碑否而本朝周越書苑遂以為韶撰文而邕書𥘉
無所據碑言孔子學礼時計其年紀聃以二百餘歲聃然
老旄之貌也而史記言謚曰𥅆按古謚法無聃字又碑云
孔子以周靈王二十年生今以年表及世家考之孔子以
魯㐮公二十二年生實靈王二十一年未知孰是史書周
太史儋事云孔子死後三百二十九年徐廣注曰實一十
九年今此碑所書正与史合不知徐廣何所據也
　　　　漢􁉥州刾史度尚碑
右漢廣尚碑其首題曰漢故􁉥州刺史度矦之碑碑云其
先出自顓頊与椘同姓熊(下缺/一字)之後又曰統國法度其下
殘缺不可辨按元和姓纂度姓但云古掌度之官因以命
氏不言其与楚同姓也又范曅後漢書列傳度自右校令
擢為􁉥州刺史破長沙零陵賊以功封右郷矦遷桂陽太
守徴還京師以中郎将破賊胡蘭䓁復為􁉥州刺史後為
遼東太守卒于官今以碑考之云封右郷矦遷遼東太守
拜中郎復拜􁉥州刺史以故秩居盖未嘗為桂陽太守而
曰卒于遼東者皆史之誤余每淂前代名臣碑板以校史
傳其官閥歲月少有同者以此知石刻為可寳也
金石錄卷苐十五
　　　　　　　　　　　　　癸未十二月廿二日抄
金石錄卷第十六　䟦尾六(漢)
漢車騎将軍馮緄碑
漢魯相晨謁孔子冡文
漢廣漢縣令王君神道
漢金郷守長侯君碑
漢栁孝亷碑
漢衛尉卿衡方碑
漢沛相楊君碑
漢淳于長夏承碑
漢郎中馬君碑
漢武都太守李翕碑
漢博陵太守孔彪碑
漢成陽靈臺碑
漢廷尉仲定碑
漢故民吳公碑
漢司􁑗校尉魯峻碑
漢桂陽太守周府君頌
漢周府君碑隂
漢石經遺字
漢堂谿典嵩髙山石闕銘
漢帝堯碑
漢蒼頡庿碑
漢􁒭彰長断碑
　　　　漢車騎将軍馮緄碑
右漢車騎将軍馮緄碑以范曅後漢書考之史云字鴻卿
而碑云皇卿史云𥘉舉孝廉七遷至廣漢属國都尉拜御
史中丞順帝末持莭楊州諸軍事与中郎将滕撫擊破群
賊今據碑自舉孝亷至為廣漢属國都尉凡十一遷而為
中丞与督使徐揚二州討賊皆在為都尉前碑云討賊時
坐廹州縣正法而史不載又云為隴西太守坐問吏辜旬
不分去官以羗駭動為四府所表復家拜隴西太守而史
但言遷隴西太守尔史云為遼東太守徴拜京兆尹轉司
􁑗挍尉遷廷尉太常拜車騎将軍以碑考之緄為遼東太
守以前嘗復為治書侍御史遷尚書遂為廷尉未嘗拜京
兆尹及司􁑗也史云振旅還京師監軍使者張敞承宦者
旨奏緄㑹長沙賊復𧺫攻桂陽武陵緄以軍還盗賊復發
筞免而碑云臨當受封以謡言奏河内太守中常侍左悺
弟坐遜位史復拜廷尉時山陽太守單遷以罪繫獄緄考
致其死遷故車騎将軍超之弟中官相黨遂共誹章誣緄
坐輸左校而碑云表􁉥州刾史李隗南陽太守成晋(晋漢史/作縉)
太原太守劉瑱不冝以重論坐正法作左校亦皆不合史
又云為河南尹時上言舊典中官子弟不淂為牧人職帝
不納拜屯騎将軍復為廷尉卒于官而碑云復廷尉奏中
官子弟不冝典牧州郡獲過左右孫位永康元年薨亦當
以碑為正碑又云緄謚曰桓而史亦不載余嘗謂石刻當
時所書其名字官爵不應差誤可信無疑至于善惡大莭
則當以史氏為據今此傳首尾顛倒錯謬如此然史之所
載是非褒貶失其實者多矣果可盡信邪
　　　　漢魯相晨謁孔子冢文
右漢魯相晨謁孔子冢文已断裂闕其上一叚其畧可見
者云建寕元年三月十八日丙申晨又云其四月十一日
戊子到官謁孔子冢其他文字雖完皆不可次苐魯相晨
有两碑皆在孔子庿中其一碑云臣蒙恩受任符守得在
奎婁周孔舊㝢又云以建寕元年到官其一碑云魯相河
南史君諱晨字伯時從越騎挍尉拜以建寕元年四月十
一日戊子到官然則斯碑所載名晨者盖魯相史晨也
　　　　漢廣漢縣令王君神道
右漢廣漢縣令王君神道建寕元年十月造縣令字作苓
漢人淳質文字相近者多假借用之如縣令字人所常用
而尚假借何邪
　　　　漢金郷守長侯君碑
右漢金卿守長侯君碑載其上世云漢興侯公納筞濟太
上皇于鴻溝之阨謚曰安國君曽孫酺封明統矦光武中
興玄孫霸為臨淮太守擁兵從光武平定天下轉拜執法
刺姦五威司命大司徒公封於陵矦歐陽公集古錄云執
法左右刺姦五威司命皆王莾時官侯覇列傳云覇莾時
為隨令遷執法刺姦而未嘗為五威司命後代伏湛為大
司徒封闗内矦既薨光武下詔追封則郷矦而此碑言封
於陵矦未知孰是據碑言刺姦司命爲光武時官盖碑之
謬余按覇列傳覇薨追封則郷矦至子昱改封於陵而遂
以覇為於陵矦疑亦碑之誤又按髙祖紀侯公說項羽㱕
太公吕后乃封矦公為平國君今此碑言安國既不同而
平國君乃生時稱號如婁敬為奉春君之類碑以為謚恐
亦非是又酺封明統矦漢書功臣表亦不載不知碑何所
據也
　　　　漢栁孝亷碑
右漢栁孝亷碑云君諱敏其先盖五行星(下缺/一字)二十八舎
栁宿之精也其說亦可謂恠矣自戦國以来聖人不作諸
子百家異端怪說紛然而𧺫其弊至東漢而極焉自非豪
傑之士卓然不為流俗所移未有不從而惑者也若此碑
直以栁君得姓出于桞宿果何所據哉
　　　　漢衛尉卿衡方碑
右漢衛尉卿衡方碑有云感昔人之凱風悼蓼儀之劬劳
以蓼莪為蓼儀他漢碑多如此盖漢人各以其學名家故
所傳時有異同也
　　　　漢沛相楊君碑
右漢沛相楊君碑歐陽公集古錄云碑首尾不完失其名
字余按楊震碑沛相名統震長冨波矦相牧之子也
　　　　漢淳于長夏承碑
右漢淳于長夏承碑云君諱承字仲兖東莱府君之孫太
尉掾之中子中郎将弟也累葉牧守印紱典據十有餘人
皆德任其位名豊其爵是故寵祿傳于歴世筞勲著于王
室君鍾其羙受性渊懿含和履仁治詩尚書兼覧群藝靡
不尋畼州郡更請屈已匡君為主簿督郵五官掾功曺上
計掾守令兾州従事又云察孝不行太傳胡公歆其德羙
旌招俯就羔羊在公四府㱕髙除淳于長又云年五十有
六建寕三年六月癸巳淹疾卒官碑在今洺州元祐間因
治河堤得于土壌中建寕靈帝時年號也距今千歳矣而
刻畫完好如新余家所蔵漢碑二百餘卷獨此碑㝡完
　　　　漢郎中馬君碑
右漢郎中馬君碑文字殘缺所可見者字元海而已又云
其先賜號馬服因遂氏焉又云以和平元年舉孝亷除郎
中謙虚接下冠名三署又云年四十元嘉三年正月卒又
云夫人年五十五建寕三年十二月卒其他不可考究矣
　　　漢武都太守李翕碑(漢時文字多与今􁑗書/不合皆依石本錄之)
右漢武都太守李翕碑文字首尾完好云漢故武都太守
漢陽阿陽李君諱翕字伯都其後歴叙在郡治蹟云郡西
狹中道危難阻峻縁崖碑閣両山壁立隆崇造雲下有不
測之谿阨苲促廹財容車騎進不能濟息不得駐数有顛
覆隕隧之害君勑衡官有秩李瑾掾仇審因常繇道徒鐉
焼破析刻臽崔嵬减髙就埤柙致土石堅固廣大可以夜
涉四方無雍行人懽悀民歌德恵穆如清風乃刋斯石其
後有頌詩㝡後題建寕四年六月十三日壬寅造云
　　　　漢博陵太守孔彪碑
右漢博陵太守孔彪碑歐陽公集古錄云孔君碑者其名
字摩㓕不可見而世次官阀粗可考云孔子十九代孫頴
川君之元子也舉孝亷除郎中博昌長拜尚書侍郎治書
侍御史博陵太守遷下邳相河東太守建寕四年十月卒
其終始畧可見惟其名字皆亡為可惜也今此碑雖殘缺
而名字尚完可識云君諱彪字元上又韓府君孔子庿碑
隂載當時出錢人名亦有尚書侍郎孔彪元上与此書正
同惟孔君自博陵再遷為河東太守而碑額題故博陵太
守孔府君碑漢人多如此然莫暁其何謂也
　　　　漢成陽靈臺碑
右漢成陽靈臺碑成陽属今雷澤碑略云堯母慶都
僊歿盖葬于兹欲人不知名曰靈䑓歐陽公集古錄以謂
自史記地志及水經諸書皆無暁母葬處余按班固西漢
劉昭東漢書地里志皆曰成陽有堯冢靈䑓而東漢志僉
帝元和二年東廵狩将至泰山道使使者奉一太牢祠帝
堯于濟隂成陽靈臺与章帝紀所載正同帝紀章懐太子
注引郭縁生述征記云成陽縣東南有堯母慶都墓上有
祠廟尭母陵俗亦名靈䑓文母水經注今成陽城西二里
有尭陵陵南一里有尭母慶都陵于城為西南稱曰靈䑓
盖両漢史所載似以靈䑓為堯冢惟此碑与述征記水經
廼直指為堯母冡尔然水經云在成陽西南而述征云在
東南未知孰是又集古録云諸書俗本多作在城陽獨此
碑為成陽當以碑為正余嘗考之成陽縣名属濟隂郡城
陽乃王國名漢文帝二年以封齊悼恵子章者漢志所載
各異未嘗差誤也碑有廷尉某歐陽公以為姓名摩㓕不
可讀今驗其缺䖏姓下隱有定字知其名定而其後云濟
隂太守審晃成陽令管遵各遣大掾輔助仲君知其姓仲
仲氏世為成陽人定有墓在雷澤碑尚存其額題漢故廷
尉仲君碑有云表祠唐尭為漢祈福义云為廷尉卿託病
乞歸修尭靈䑓黄屋三十餘上聽拜太中大夫云(余為淄/川同官)
(李蕘雷澤人云冢正在/城西南盖述征記誤)
　　　　漢廷尉仲定碑
右漢廷尉仲定碑在今濮州雷澤其額題漢故廷尉仲君
之碑碑載官閥甚詳雖殘缺然尚可次苐其略云君諱定
聖漢龍興家于成陽父張掖廣漢太守以父勲拜琅邪太
守南陽隂府君察孝不行南郡胡公除濟隂復舉孝亷拜
尚書左丞除郎中遷彭城吕長徴試博士太傅下邳趙公
舉君髙行遷豫州刺史将軍從事符莭令豫章太守徴議
郎拜大尚書遜位復徴拜将軍長史遷城門挍尉執金吾
拜太中大夫遷廷尉卿託病乞歸修完靈䑓黄屋三十餘
上聽拜太中大夫䑓成事訖上以君先帝舊臣筴令州郡
以禮特遣熹平元年孟秋上旬君遘疾不瘳于是門生飬
徒故吏郷黨刋石勒銘樹碑表道焉两漢遷拜次苐史既
不能詳載而石刻類皆摩㓕難考今此碑所載詳悉故盡
著之所謂南郡胡公者廣也太傳下邳趙公者峻也按定
漢史無傳惟風俗通元和姓纂具載姓名官爵云
　　　　漢故民吳公碑
右漢吳公碑其額題故民吳公之碑碑云熹平元年十二
月上旬吳公仲山其他刻畫完好如新文詞頗拙陋書亦
怪而不工然漢時石刻存者漸少而此碑特完故錄之以
資博覧
　　　　漢司􁑗挍尉魯峻碑
右漢司􁑗校尉魯峻碑云君諱峻字仲嚴􁉋道元注水經
引戴延之西征記曰焦氏山北金郷有漢司􁑗校尉魯恭
冢冢前有石祠四壁皆青石隱𧺫自書契以来忠臣孝子
貞婦孔子及七十二弟子形像像邊皆刻石記之今墓与
石室尚存惟此碑為人輦置任城縣學矣余嘗淂石室所
刻畵像与延之所記合又其他地里書如方輿志寰宇記
之類皆作峻惟水經誤轉冩為恭尔
　　　　漢桂陽太守周府君碑
右漢桂陽太守周府君頌歐陽公集古錄云府君字君光
而名已訛缺不可辨圖經但云周使君而亦不著其名後
漢書又無傳遂不知為何人而曽子固言嘗得此碑于知
韶州王之才之才以書来言曲江縣圖經周府君名昕字
君光則永叔云圖經不載其名者盖考之未詳也今此本
雖訛缺然究其點畫殊不類昕字二公所說既不同而韶
州圖經余家偶無有皆未可知也當考之(余後見市中印/本歐陽公廬陵)
(集别本有一䟦尾云周/君名憬憬字頗近之)
　　　　漢周府君碑隂
右漢周府君碑隂題名凡三十一人姓氏具存按􁉋道元
注水經瀧水南逕曲江縣東縣昔號曲紅曲紅山名也而
東西两漢史皆作曲江今據此碑自縣長區祉而下凡十
七人皆書為曲紅則是當時縣名曲紅無可疑者不知两
漢史皆作曲江何也
　　　　漢石經遺字
右漢石經遺字者蔵洛陽及長安人家盖靈帝熹平四年
所立其字則蔡邕小字八分書也其後屢經遷徙故㪚落
不存今所有者才數千字皆土壤埋沒之餘摩㓕而僅存
者尔按後漢書儒林傳叙云為古文篆􁑗三體者非也盖
邕所書乃八分而三體石經乃魏時所建也又按靈帝紀
言詔諸儒正五經文字刻石立于太學門外蔡邕傳乃云
奏求正定六經文字既已不同而章懐太子注引洛陽記
所載有尚書周易公羊傳論語禮記今余所蔵遺字有尚
書公羊傳論語又有詩儀礼然則當時所立又不止六經
矣洛陽記又云礼記碑上有諌議大夫馬日磾議郎蔡邕
等名今論語公羊後亦有堂谿典馬日磾等姓名尚在據
邕傳稱邕以經籍去聖久逺文字多謬俗儒穿鑿疑誤後
學乃奏求正定自書于碑于是後儒晚學咸取焉今石本
既己摩㓕而歲久轉冩日就訛舛以世所傳經書本校此
遺字其不同者已𢾗百言又篇第亦時有小異使完本具
存則其異同可勝數邪然則豈不可惜也哉而後世學者
于去古數千百歲之後盡絀前世諸儒之論欲以己之私
意悉通其說難矣余既錄爲三卷又取其文字不同者具
列于卷末云
　　　　漢堂谿典嵩髙山石闕銘
右漢堂谿典嵩髙山石闕銘云中郎将堂谿典伯并熹平
四年来請雨嵩髙廟按後漢書靈帝紀熹平五年復崇髙
山名為嵩髙山章懐太子注引前漢書武帝祀中嶽改嵩
髙為崇髙東觀記曰使中郎将堂谿典請雨因上言改之
復為嵩髙今此文乃熹平四年可以正漢史之誤又蔡邕
傳注引先賢行状云典字子度而延䔍傳注又作季度今
此碑乃云字伯并亦當以碑為正
　　　　漢帝堯碑
右漢帝堯碑云帝尭者昔世之聖王也其先出自塊隗翼
火之精有龍神首出于常羊又云名紀見乎河雒爰嗣八
九慶都与赤龍交而生伊尭又云侯伯逰于玄河之上龍
龜負銜投鈐受與然後堯乃受命其說于䜟緯可謂怪妄
不經矣尭之所以為聖者豈假此而已哉
　　　　漢蒼頡廟碑
右漢蒼頡庿碑文字殘缺其略可辨者有云蒼頡天生德
于大聖四目靈光為百王作憲而其銘曰穆穆聖蒼知為
蒼頡碑也考其歲月盖熹平六年立
　　　　漢􁒭彰長断碑
右漢􁒭彰長断碑在華隂己断裂惟存下一叚故其姓名
皆亾矣所可見者有云先髙祖時以吏二千石自齊臨淄
徙充關中祖字興先為執金吾第䬃漁陽太守又云元𥘉
元年遭家不造三歲䘮父事母有紫頴之行𥘉仕為縣主
簿功曺郡諸曹史帳下司馬劉君招命署議曺掾假除百
石遷𥙷任尉假印綬守廣平夏曲陽令􁒭彰長熹平二年
秋七月寝疾不豫最後題熹平六年十月九日辛酉造按
史記及漢書本紀髙祖九年徙齊楚大族昭屈景懐田五
姓關中而其四姓皆椘人自齊徙者唯田氏尔然則此碑
所謂髙祖時自齊臨淄徙者其人必姓田氏也(按第五氏/亦云自齊)
(徙闗中然本亦/出于田氏也)􁒭彰東西漢史皆作斥章
金石錄卷苐十六　臘月廿三日黃昬
金石錄卷苐十七　䟦尾七漢
漢梁相費汎碑
漢堂邑令費君碑
漢費君碑隂
漢太尉陳球碑
漢華岳碑
漢太尉郭禧碑
漢郭禧碑
漢郭禧後碑
漢樊毅西嶽碑
漢禹廟碑
漢兾州従事郭君碑
漢逄童碑
漢逄童碑隂
漢三公碑
漢殽阬君神祠碑
漢殽阬君神祠碑隂
漢無極山碑
漢揚州刾史敬君碑
漢䑓長蔡湛碑
漢安平相孫根碑
漢凉州刾史魏君碑
漢碭孔君神祠碑
　　　　漢梁相費汎碑
右漢費汎碑在湖州其額題漢故梁相費君之碑碑云梁相
諱汎字仲慮此邦之人也其先季文爲魯大夫有封功費
因以爲姓秦項兵𧺫避地于此遂留家焉余家所収姓氏
文字粗備以諸書参考頗多牴牾不合姓苑云費氏禹後
漢有長房蜀志有丞相禕又云今琅琊亦有此姓音父位
反李利渉編古命氏云費氏出自魯桓公少子季友有勲
于社稷賜汶陽之田封邑于費子孫氏焉漢有費将軍其
後有費忠費柔柔適蜀為寕蜀人忠之孫徙于􁉥州後遷
江夏忠十代孫奕奕孫褘又家于蜀晋平蜀禕之子承復
歸江夏林寶元和姓纂云費氏亦云秘史記紂幸臣費中
夏禹之後楚有無極漢有直蜀有禕晋有詩又云琅邪費
氏直之後也陳湘姓林曰費音蜚夏禹之後余嘗考之此
字有两姓音讀不同源流亦異其一音蜚嬴姓出于伯翳
史記所載費昌費中椘費無極漢費将軍費直費長房蜀
費禕之徒是其後也其一音秘姬姓出于魯季友姓苑所
載琅琊費氏而此碑所謂梁相費君是其後也然則姓苑
姓纂姓林皆云夏禹之後姓纂又云亦音秘及謂琅邪費
氏爲直之後皆其差誤而編古命氏以費将軍費禕之徒
出于魯季友亦非也余又按春秋僖公賜季友汶陽之田
及費而左傳亦以謂季友有功于魯受費以爲上卿今以
爲季友有功封費者盖碑之誤
　　　　漢堂邑令費君碑
右漢堂邑令費君碑云惟熹平六年無射之月堂邑令費
君寝疾卒嗚呼哀哉於是夫人元弟卜胤追而誄之其後
有銘詩碑所𫐠費君事不甚詳悉而其名字世次官秩其
載于碑隂今附于後
　　　　漢費君碑隂
右漢費君碑隂云君諱鳯字伯簫梁相之元子九江太守
之長兄也世德襲爵銀艾相亞又云君踐郡右軄三貢献
計漢安二年吳郡太守東海郭君以君有委蛇之莭自公
之操年三十一舉孝亷拜郎中除陳國新平長遂宰堂邑
其後爲五字韻語詞頗古雅而時時殘缺不可次叙其前
題君舅家中孫甘陵石勛字子才所述云
　　　　漢太尉陳球碑
右漢太尉陳球碑有两碑皆在下邳其一已殘缺矣此碑
差完可考前代碑碣与史傳多牴牾而球碑所載官閥事
跡与傳合東漢之末政在􁆻寺威福下移其勢盖可畏也
而一時衆君子猶奮不頋身力排其奸雖遭屠戮而不悔
志雖不就然亦可謂壮哉如球是已使當時士大夫能屈
己以事之則冨貴可長保矣然君子固未肯以彼而易此也
　　　　漢華嶽碑
右漢華岳碑集古錄云碑以周礼軄方氏為識方氏者疑
當時周礼之學自如此盖識誌其義通也余按袁逢華岳
碑亦引職方氏乃用識字盖漢人蕳質字相近者輒假借
用之𥘉無意義尔
　　　　漢太尉郭禧碑
右漢太尉郭禧碑文字殘缺所存才百許字其可見者公
諱禧字君房而巳禧郭躬從孫也其事跡附見躬傳云少
明習家業兼好儒學有名譽延熹中為廷尉建寕二年代
劉寵為太尉而靈帝紀亦云是年十一月禧為太尉章懐
太子注云字公房扶溝人也郭氏丗為陽翟人自躬以下
皆葬陽翟其墓尚存今此碑缺處猶有陳留扶溝字疑禧
嘗寓居是邑其卒也返葬故郷而漢書注遂以為扶溝人
恐誤
　　　　漢郭禧碑隂
右漢郭禧碑隂其首有四大字云故吏人名其下列故吏
宻張立度成匽師張恊子通雒陽李蒼子考故民河南隂
德紀信以下凡百餘人又有右河南右河内郡右弘農郡
右扶風字字畫完好者甚多茟法淳古可􁆰
　　　　漢郭禧後碑
右漢郭禧後碑殘缺尤甚其畧可辨者云惟光和二年夏
五月甲寅太中大夫故太尉郭公薨又云公之胤子故五
原太守餘不復成文而其額題漢故太尉郭公神道字畫
尚完云後漢書列傳既不載禧所終而靈帝紀但云建寕
三年夏四月太尉郭禧罷亦不言其為何官今以碑考之
乃知其罷為太中大夫而卒于光和二年也五原太守名
鴻後為司􁑗校尉封成安鄉矦
　　　　漢樊毅西岳碑
右樊毅西岳庿碑云弘農太守河南樊君諱毅歐陽文忠
公集古錄云據此碑乃即時所立而太守生稱諱者何㢤
按春秋左氏傳周人以諱事神君名終将諱之而礼卒哭
乃諱鄭氏以謂敬鬼神之名也諱避也生者不相避名衞
矦名悪大夫有石惡臣君同名春秋不非又漢宣帝元康
二年詔曰闻古天子之名難知而易諱也今上書觸諱以
犯罪者朕甚憐之其更諱詢諸觸諱在令前者赦之盖卒
哭而諱其名實始子周而生死皆稱諱西漢已如此矣然
則生曰名死曰諱又出于近世也有以見後世忌諱愈宻
如此然生而稱諱見于石刻者甚衆不獨此碑也
　　　　漢禹廟碑
右漢禹庿碑云光和二年十二月丙子朔十九日甲子皮
氏長南陽章陵劉尋孝嗣丞安定烏氏樊璋元孫其後叙
禹平水土之功而最後有銘文多殘缺不能盡識碑在龍
門禹庿
　　　　漢兾州從事郭君碑
右漢郭君碑文字已殘缺其額題曰兾州從事郭君之碑
碑云其先出髙辛興自于周(缺一/字)蕃虞郭在河魏之間遭
晋荒疆乃䘮厥土亦世孳孳職思其勲子孫纓布家于樂
土因國為氏又云歴諸曺掾史主簿督郵五官掾功曺又
云光和二年終三年十月葬又云哀哀考妣追惟霣靈卜
商號咷䘮子失明據此乃父母生而稱考妣也爾雅云父
為考母為妣郭璞注引礼記曰父母妻終曰考妣嬪今世
學者從之而璞援據諸書以為非生死之異猶今謂兄為
晜妹為媦尔今此碑漢人所為已不用戴氏之說以此知
璞為有據然礼經行于世乆既有此論事親者所當避也
　　　　漢逢童碑
右漢逄童碑刻畫完好云童子諱盛字伯彌薄令之玄孫
遂成君之曽孫安平君之孫五官掾之長子也又云年十
有二歳在恊洽五月乙已噓噏不反夭隕精晃於是門生
東武孫理下宻王升等共刋石叙述才羙以銘不朽焉其
後題光和四年四月五日于夘立碑舊在濰州昌邑縣近
歳移置郡中云
　　　　漢逢童碑隂
右漢逄童碑隂題曰右家門生右縣中士大夫凡十三人
有督郵􁥓敏賔􁥓后升司文叔盛姓字按􁥓与司文姓氏
書皆不載今誌于此
　　　　漢三公碑
右漢三公碑歐陽公集古錄有北嶽碑云文字殘缺尤甚
其可見者曰光和四年以此知為漢碑尔其文多言珪幣
牲酒黍稷豊穰䓁事其後二人姓名偶可見云南陽冠軍
馮廵字季祖甘陵夏方字伯陽余嘗託人于北嶽訪求前
代刻石㡬盡獨無漢碑今此碑所書事及二人姓名与集
古錄所載皆同又光和四年立惟其額題曰三公之碑而
集古以為北嶽碑豈歐陽公未嘗見其額乎三公者山名
其事亦載于白石神君与無極山碑三山皆在真定元氏云
　　　　漢殽阬君神祠碑
古漢殽阬君神祠碑歐陽公集古錄云殽阬君祠今謂之
五部神庿其像有石隄西戎樹谷五樓先生東䑓御史王
剪将軍莫曉其義今此碑有云石隄樹谷南通商雒又云
前世通利吏民興貴有御史大夫将軍牧伯故為立祠以
報其功乃知石隄樹谷御史将軍之號自漢以来有之流
俗相傳其所従来逺矣而水經鄭縣城南山北有五部神
庿庿前有碑光和四年鄭縣令河東裴畢字君先立又知
五部神自齊魏间已有此號矣裴君水經以為名畢而集
古錄云名曅今詳其點晝頗近畢字疑集古錄誤
　　　　漢殽阬君神祠碑隂
右漢殽阬君神祠碑隂縣令及郷人題名其完好可識者
二百餘人摩㓕者又百餘人小字淳勁可喜歐陽公集古
錄所未嘗有也
　　　　漢無極山碑
右漢無極山碑按顔之推家訓曰詩云有渰萋萋興雲祁祁
毛傳云渰隂雲皃萋萋雲行兒祁祁徐也箋云古者隂陽
和風雨時其来祁祁然不暴疾也按渰已是隂雲何勞復
云興雲祁祁邪雲當爲雨俗冩誤尔班固靈䑓詩云習習
祥風祁祁甘雨此其證也據此則本作雲字之推改爲雨
耳而陸德明經典釋文亦云本作興雲非也盖德明據顏
氏說改之故後来本皆作雨今此碑銘文有曰興雲祁祁
雨我公田遂及我私乃知漢以前本皆作興雲顔氏說𥘉
無所據特私意耳
　　　　漢揚州刺史敬使君碑
右漢敬使君碑在河東平陽其額題云漢揚州刾史敬君
之銘碑已殘缺其名字皆亾略可辨者嘗辟司隷従事又
為治書御史㝡後云年五十三光和四年閏月遭疾而卒
其他不復可考按姓苑載風俗通有敬歆漢末為揚州刺
史元和姓纂亦云歆平陽人而後周書敬珍傳唐書宰相
世系表歆皆作韶余後淂後魏敬曦造像碑亦作韶乃知
姓苑姓纂之謬又集古錄此碑凡再出其一題敬仲碑云
名字己摩㓕獨首有敬仲字故寓其名尔疑其人姓田也
其一題無名碑所載事皆同盖歐陽公未嘗見其額尔
　　　　漢槀長蔡湛頌
右漢藁長蔡君頌云君諱湛字子德河内修武人也又云
舉孝亷辝譲應司徒府除廣川長復郡太尉熹平四年六
月詔書其下断缺似是叙述遷藁長及在官政績又云三
年遷髙邑令吏民追思扵是故吏栗尹等相與合㑹立碑
𧺫頌刋斯石焉其後有銘㝡後題光和四年十二月詔書
遷并州刺史其大略如此其他文字殘缺不可考矣
　　　　漢蔡湛碑隂
右漢蔡湛碑隂載出錢人名有故吏賤民議民故三老故
䖏士義民其稱故吏義民之類他漢碑多有之唯議民賤
民獨見于此碑然莫詳其義
　　　　漢安平相孫根碑
右漢安平相孫根碑云府君諱根字元石司空公之伯子
樂安太守之兄子漢陽太守侍御史之兄乗氏令之考厥
先出自有殷玄商之系子湯之苗又云聖武㝎周封比干
之墓胤裔分析避地匿軌姓曰孫焉又云遷鄲長雍奴令
換元氏考城令諌議大夫拜議郎謁者遷􁉥州刺史徴拜
議郎遷安平相年七十有一光和四年十二月乙已卒碑
在今髙宻縣所謂司空公者桓帝紀永夀三年太常孫朗
為司空注云朗字代平北海人漢三公名亦云朗北海髙
宻人余嘗觀漢時碑碣載其家世皆止書官爵盖為子孫
作銘不欲名其父祖尔此㝡為淂體然非當代顯人則遂
莫知其為何人也又按姓苑姓纂諸書皆云孫氏周文王
子衛康叔之後衛武公子為衛上卿因氏焉今此碑乃云
出于商比干之後盖古人或因賜姓命氏或以官或以字
或以封或以居或以王父字為氏故姓氏雖同而源流或
異書傳闕漏不載者多矣
　　　　漢涼州刺史魏君碑
右漢涼州刺史魏君碑文字殘缺族系名字皆不可考其
粗可見者察孝亷除郎中尚書侍郎右丞卒于光和四年
而其額題涼州刾史魏君碑云
　　　　漢碭孔君神祠碑
右漢碭孔君神祠碑其前題漢故行梁相事碭孔君之神
祠文詞字畫皆古怪而不工又時有難暁䖏然刻畫甚完
孔君者名耽字伯本
金石錄卷苐十七　二十五日抄是日捕魚獲頗多
金石録卷苐十八　䟦尾八(漢)
漢成陽令唐君頌
漢唐君碑隂
漢白石神君碑
漢幽州刾史朱龜碑
漢朱龜碑隂
漢都鄉正街彈碑
漢太尉劉寛碑
漢劉寛碑隂
漢尉氏令鄭君碑
漢趙相劉衡碑
漢陳君碑
漢陳仲弓碑
漢陳仲弓碑隂
漢陳弓壇碑
漢圉令趙君碑
漢周公禮殿記
漢巴郡太守樊君碑
漢綏民校尉熊君碑
漢宗資墓天祿辟邪字
漢司空宗俱碑
漢馮使君墓闕銘
漢髙陽令楊君碑隂
漢浚儀令衡立碑
漢光祿勲劉曜碑
　　　　漢成陽令唐君頌
右漢成陽令唐君頌云君諱扶字正南字畫尚完而歐陽
公集古錄乃云其名殘缺何哉碑額題漢故成陽令唐君
之頌在今濮州雷澤縣古成陽也
　　　　漢唐君碑隂
右漢唐君碑隂載出錢造碑人有故従事故督郵故吏處
士門生門童䓁姓名按唐君碑云處士閭葵班䓁刻石樹
頌而碑隂又有故吏閭葵巴處士閭葵椘閭葵姓不見于
前史而姓苑姓纂之類亦皆不載盖前代氏族或因改易
或寖微不顯遂冺沒而無傳者甚衆今世所有姓氏書類
多蕳略不完惟時時見于石刻者余每記之以禆姓氏書
之闕云
　　　　漢白石神君碑
右漢白石神君碑其略云白石神君者居九山之数参三
條之一兼将軍之號秉斧鉞之威體連封龍氣通北岳幽
賛天地長育萬物觸石而𧺫膚寸而合不終朝日而㴻雨
沾洽自前後國縣屢有祈請指日刻期應時有驗猶自挹
損不求禮秩縣界有六名山三公封龍靈山得法食去光
和四年三公守民盖髙等始為無極山詣太常求法食相
縣以白石神君道德灼然乃具載本末上尚書求依無極
即蒙聴許于是遂開托舊兆改立殿堂其餘首尾尚皆完
好可讀文多不備載其曰居九山之数参三條之一莫暁
為何語也
　　　　漢幽州刾史朱龜碑
右漢幽州刺史朱龜碑在今亳州􁉋道元注水經云渦水
東逕朱龜墓北東南流冢南枕道有碑題云漢故幽州刾
史朱君之碑龜字伯靈光和六年卒官今以碑考之与道
元所載皆合歐陽公集古錄云龜之事跡不見史傳獨見
于此碑尔余按後漢書西南夷傳熹平五年諸夷及叛執
蜀郡太守雍陟遣御史中丞朱龜討之不䏻克太尉掾李
顒建筞討伐乃以顒為益州太守發板楯蠻擊破平之常
據華陽國志亦載其事与史同唯史与華陽國志皆言龜
不䏻克而碑云蠻夷授手乞降二說不同疑碑所書非實
錄也
　　　　漢朱龜碑隂
右漢朱龜碑隂文字殘缺𥘉余讀􁉋道元注水經云朱龜
碑隂故吏名姓多上谷代郡人知此碑有隂因託人就亳
社摸淂之附于碑後
　　　　漢都郷正街彈碑
右漢都郷正街弹碑在汝州界故昆陽城中文字摩㓕不
可考􁩷其歲月畧可見盖中平二年正月而其額題都鄉
正街弹碑莫知其為何碑也
　　　　漢太尉劉寛碑
右漢太尉劉寛碑寛有两碑皆在洛陽上東門外官道傍
此碑據藝文類聚乃桓麟撰後碑不知何人所為然字體
則同也
　　　　漢劉寛碑隂
右漢劉寛碑隂寛两碑皆有隂此後碑隂也唐咸亨中碑
仆于野其裔孫周王記室參軍爽字元爽重為建立寛以
中平二年卒拠靈帝紀以光和七年十二月改元中平以
暦推之是歲甲子至明年當為乙丑而爽書為甲子誤
矣
　　　　漢尉氏令鄭君碑
右漢尉氏令鄭君碑云君字季宣聘君之孫而其名已殘
缺其他字畫時有可識䖏皆断續不成文理略可見者年
五十有七卒于中平二年而碑隂題尉氏故吏處士人名
知其為尉氏令尔
　　　　漢趙相劉衡碑
右漢趙相劉衡碑云君諱衡字元宰濟南東平陵人也厥
先尚矣聖漢龍興下有殘缺又云爰啓兾土遷于岱隂自
康侯以来奕世丕承又云㪍海王帝之冡弟不遵憲典君
以特選為郎中令以兄琅邪相憂即日輕舉州察茂材除
修令遷張掖属國都尉以病徵拜議郎遷東(東上阙/一字)属國
都尉不行拜趙相在位三歲拜議郎年五十有三以中平
四年二月戊午卒其四月己酉塟其餘文字完好者尚多
按後漢書㪍海王名悝桓帝弟也衡墓与碑在今齊州歴
城縣界中古平陵城旁余嘗親至墓下觀此碑因摸淂之
墓前有石獸制作甚工云
　　　　漢陳君碑
右漢陳君碑殘缺不完其略可識者云君諱度字妙髙陳
國相人又云武王克商封無代之後以元女大姬配胡公
至厲公生公子完奔齊其後断續不復成文而最後題中
平四年九月二十日已丑立云
　　　　漢陳仲弓碑
右漢陳仲弓碑其額題云漢文範先生陳仲弓之碑碑文
字已漫㓕蔡邕字畫見于今者絶少故雖漫㓕之餘尤為
可惜以校集本不同者巳數字惜其不完也按邕集仲弓
三碑皆邕撰其一碑云中平三年秋八月丙子卒而三碑
皆云春秋八十有三後漢書仲弓傳以為中平四年年八
十四卒于家者疑傳誤
　　　　漢陳仲弓碑隂
右陳仲弓碑隂故吏名姓多已刓缺蔡邕小字八分惟此
与石經遺字尔石經字畫謹嚴而此碑隂尤放逸可􁆰
　　　　漢陳仲弓壇碑
右漢陳仲弓壇碑其額題故太丘長頴川陳君壇其他文
字摩㓕不可盡識按蔡邕集有仲弓三碑以集本校之此
碑非邕撰者然字畫亦竒偉惜其殘缺不完也
　　　　漢圉令趙君碑
右漢圉令趙君碑其額題漢故圉令趙君之碑而㝡後題
𥘉平元年十二月二十八日立碑己訛缺名字皆不可考
所可見者有云郡仍署五官掾功曺州辟從事司徒陽公
辟遷圉令播德二城風曜穆清𬒳疾去官年六十有八以
中平五年冬十一月卒後有銘詩特完好其辝云天寔髙
惟聖同戯我君羡其􁆸體弘仁蹈中庸所臨歴有休功追
景行亦難雙刋金石示萬邦其詞頗尔雅故錄之
　　　　漢周公禮殿記
右漢周公禮殿記者今成都府學有漢時所建舊屋柱皆
正方上狹下濶此記在柱上刻之靈帝𥘉平五年立距今
盖千年矣而字畫完好可讀當時石刻在者往往摩㓕此
記託于屋楹乃与金石争夀亦異矣記有云甲午年故府
梓潼文君増造吏舎二百餘間按華陽國志有文参字子
竒梓潼人平帝用為益州太守不從王莾公孫述光武嘉
之疑此記所載即其人也盖光武建武十年歲次甲午云
　　　　漢巴郡太守樊君碑
右漢巴郡太守樊君碑云君諱敏字昇逹肇祖宓戯遺苗
后稷爲堯種樹舎潜于岐天顧亶甫乃萌昌發周室衰微
覇伯匡弼晋爲韓魏魯分爲揚充曜封邑厥土河東椘漢
之際或居于椘或集于梁君纘其緒華南西畺又云緫角
好學治嚴氏經貫穿道度無文不睹于是國君備礼招請
濯冕題冠傑立忠蹇有夷史之直卓宻之風郷黨見歸察
孝除郎永昌長史遷宕渠令大将軍辟光和之末京師優
攘雄狐綏綏冠履同囊投劾長驅畢志枕丘國復重察辝
病不就再奉朝聘七辟外䑓常爲治中諸部從事又云季
世不祥米巫􁈌瘧姦狡並𧺫䧟附者衆君執一心頼無汚
耻復辟司徒道隔不往牧伯劉公表授巴郡以助義都尉
飬疾閭里又行褒義校尉年八十有四歳在汁洽紀驗期
臻奄忽蔵形其後有銘㝡後題建安十年二月上旬造他
漢碑類多刓缺而此碑獨首尾完好故載其大略于此所
謂米巫凶瘧者謂張角也
　　　　漢綏民挍尉熊君碑
右漢熊君碑其名字皆殘缺其額題故綏民挍尉騎都尉
桂陽曲紅灌陽長熊君之碑𥘉余淂桂陽太守周君碑隂
㩀水經注以為曲江漢時本名曲紅今此碑及額亦皆作
紅乃知􁉋道元為有據也
　　　　漢宗資墓天祿辟邪字
右漢天祿辟邪字在南陽宗資墓前石獸膊上歐陽公集
古錄按黨錮傳云資祖均自有傳(見章懐/太子注)今後漢書有宋
均傳云南陽安衆人而無宗均傳疑黨錮傳轉冩宋為宗
尔蜀志有宗預南陽安衆人豈安衆當漢時有宗宋二族
而字与音皆相近遂至訛謬耶此説非是余按後漢書均
族子意傳云意孫俱靈帝時為司空而靈帝紀建寕四年
書太常宗俱為司空注云俱字伯儷南陽安衆人延熹二
年書司空宗俱薨又姓苑載南陽安衆宗氏云後漢五官
中郎将伯伯子司􁑗挍尉河内太守均均族兄遼東京京
子司􁑗挍尉意意孫司空俱元和姓纂所書亦同則均姓
為宗可無疑者當章懐太子為注及林寶撰姓纂時尚未
差謬至後耒始轉冩為宋尔余既援據詳審遂扵家蔵後
漢書均列傳用此說改定云
　　　　漢司空宗俱碑
右漢司空宗俱碑云公諱俱字伯儷南陽安衆人也而其
額題漢故司空宗公之碑按後漢書宋均傳均族子意意
孫俱靈帝時為司空余嘗得宗資墓前石獸膊上刻字因
以後漢帝紀及姓苑姓纂䓁諸書參考以謂自均而下其
姓皆當作宗而列傳轉冩為宋誤也後淂此碑益知前言
之不謬碑已殘缺不成文理而官秩姓名郷里特完可考
故詳著之
　　　　漢馮使君墓闕銘
右漢馮使君墓闕銘云故尚書侍郎河南京令豫州刾史
馮使君神道按後漢書馮緄傳緄父煥安帝時為幽州刾
史而緄碑亦云幽州君之元子此字在宕渠緄墓前雙石
闕上知其為煥闕也
　　　　漢髙陽令楊君碑隂
右漢髙陽令楊君碑隂歐陽公集右錄云余家集錄淂楊
震墓域中漢碑四震及沛相繁陽髙陽令碑并得碑隂題
名然得時参錯不知為何碑之隂也集古所有余盡淂之
又各以碑隂附于碑後其曰懐陵圉令蒋禧字武仲者沛
相碑隂也其曰故吏故民故功曺史故門下佐者繁陽令
碑隂也其曰右後公門生右沛君生者髙陽令碑隂也
　　　　漢浚儀令衡立碑
右漢浚儀令衡立碑云君諱立字元節其先出自伊尹而
其銘曰於穆従事歐陽公集古錄號為元莭碑且云疑其
姓伊而為従事也今碑首尚完題浚儀令衡君之碑盖漢
時石刻其官爵姓氏既載于額則其下不復更著茍文已
殘缺又不見其額則遂難考究矣立与衛尉卿衡方墓皆
在今鄆州中衡方碑亦云其先伊尹號稱阿衡因以氏焉
　　　　漢光禄勲劉曜碑
右漢光祿勲劉曜碑集古錄云君諱曜字季尼年七十三
其餘爵里官閥卒塟歲月皆不可見今此碑雖殘缺然尚
有可考處盖孝文之裔又嘗為太官令郎中居延都尉大宗
正衛尉遂為光禄勲至于卒塟年月則断續不可考矣
金石錄卷苐十八
　　　　　　　　　　癸未十二月廿七日燈下錄畢是日雨
金石錄卷第十九　䟦尾九(漢)
漢張矦殘碑
漢􁉥州從事苑君碑
漢趙相雝府君碑
漢逄府君墓石柱篆文
漢永樂少府賈君闕銘
漢酸棗令劉熊碑
漢臨朐長仲君碑
漢蜀郡太守任君神道
漢蜀郡屬國都尉王君神道
漢司空殘碑
漢益州太守楊宗墓闕銘
漢益州刺史薛君巴郡太守劉君碑
漢巴郡太守張君碑
漢南陽太守秦君碑額
漢河南尹蘓府君碑額
漢禹廟碑
漢禹庿碑隂
漢司空掾陳君碑隂
漢武氏石室畫像
戚伯著碑
四皓神位刻石
相府小史夏堪碑
郭先生碑
　　　　漢張矦殘碑
右漢張矦殘碑張矦者子房也碑已断裂摩㓕不可次叙
獨其額尚完題漢故張矦之碑在今彭城古留城子房庿
中騐其字畫盖東漢時所立樂史寰宇記陳留縣有張良
墓引城冡記云張良封陳留矦食邑小黄一萬户漢爲良
築城因名張良城今陳留有子房庿貌甚盛余按西漢書
地里志注留属陳故稱陳留宋亦有留彭城留是也子房
傳曰始臣𧺫下邳与上㑹留臣願封留足矣下邳与彭城
相近而此碑漢人所立乃在彭城然則子房所封非陳留
明矣城冡記誕妄盖不足信也
　　　　漢􁉥州従事苑鎮碑
右漢苑鎮碑其略云漢故􁉥州從事苑君諱鎮字仲弓南
陽人也其先出自苑柏何為晉樂正丗掌朝禮之制又云
有苑子園寔能掌隂陽之理君即其胄也按姓氏書皆云
苑氏出于左傳所載齊大夫苑何忌之後今此碑所謂苑
柏何与子園左傳國語皆無其人故錄之以待知者
　　　　漢趙相雝府君碑
右漢趙相雝府君碑其前歷叙家世官爵而所述雝府君
事甚略云趙國相名勸孝㢘成皐令趙國相又云在官五
載蒞政清平有甘棠之化年四十五卒于官故吏民漢中
太守邯鄲某等(其名/殘缺)慕戀恩德刋石稱頌焉又有闕銘題
漢故趙國相雝府君之闕云
　　　　漢逄府君墓石柱篆文
右漢逄府君墓石柱篆文云漢故博士趙傳逄府君神道
唐李利涉編古命氏北海逄氏有名絲字子繡者為漢趙
王傳其孫萌不仕王莾盖前漢時人今逄君北海人又為
趙傳疑其是也而濰州圖經北海縣有逄汾墓云汾好學
以德義聞徴為博士趙王傳卒門人執衰經者數百葬于
寒亭南四里今此篆文既不載其名皆莫可考然圖經所
載逄君事首尾甚詳不知何以知其名汾必别有所據又
疑絲与汾两人前後皆嘗為趙王傳未可知也故并載之
以俟知者
　　　　漢永樂少府賈君闕銘
右漢永樂少府賈君闕銘按漢書桓帝母孝崇匽皇后居
永樂宫和平元年詔置太㒒少府如長樂故事其後靈帝
母孝仁董皇后亦居是宫歐陽集古錄引章懐太子注云
漢官儀長樂少府以宦者為之則賈君盖亦宦者也余以
漢史及石刻考之當時三公如陳球劉寬皆嘗為此官非
獨一人盖自西漢以来太后皇后官屬如大長秋之類皆
参用士人然則漢官儀以為止用宦者為之盖其闕漏而
集古錄遂以賈君為宦者亦未必然也
　　　　漢酸棗令劉熊碑
右漢劉熊碑在今酸棗縣云君諱熊字孟孟下缺一字按
酈道元注水經酸棗城内有漢令劉孟陽碑今據碑熊實
為此縣令然則所缺一字當從水經為陽也碑又云君光
武皇帝之玄廣陵王之孫俞鄉矦之季子也按後漢書光
武子廣陵思王􁉥以譴死顯宗封其子元夀為廣陵矦又
封元夀第三人為鄉矦而李利􁂮編古命氏唐書宰相世
系表皆云􁉥生俞郷元矦平平生彪襲封今據熊當為彪
之弟然則于光武乃其曽孫而曰玄孫者疑碑誤
　　　　漢臨朐長仲君碑
右漢臨朐長仲君碑文字摩㓕其粗可見者云君諱雄又
云歴郡五官掾功曺史辟從事舉孝㢘除郎中遷臨朐長
而其額題故臨朐長仲君碑云
　　　　漢蜀郡太守任君神道
右漢蜀郡太守任君神道九字字畫壮侓然不著名字鄉
里歲月莫詳其為何人也
　　　　漢蜀郡属國都尉王君神道
右漢王君神道在南陽云漢故蜀郡属國都尉王君神道
封陌按􁉋道元注水經淯水南道側有二石樓制作精妙
題言蜀郡太守姓王字子稚南陽西鄂人有三女無男而
家累千金父沒當葬三女各出錢五百萬一女築墓二女
建樓今此碑後有唐向城令張璿之撰孝女雙石樓記所
書与水經注合惟水經誤以都尉為太守耳璿之記天寳
七載建別錄于後
　　　　漢司空殘碑
右漢司空殘碑政和乙未歳淂于洛陽天津橋之故基首
尾已不完所存四十五字字畫竒偉其詞有云命尔司空
余回尔輔據此乃嘗爲三公盖當時顯人惜其不見名氏
也碑隂有故吏題名百餘人尤完好筆法不减蔡邕石經
云
　　　　漢益州太守楊宗墓闕銘
右漢楊宗墓闕銘在蜀中凡十六大字云漢故益州太守
楊府君諱宗字德仲墓闕汶陽李長茂爲蜀使者罷歸以
此本見遺長茂名公年東州善士以畵山水著稱者
　　　　漢益州刾史薛君巴郡太守劉君碑
右漢薛君劉君碑已断裂不完惟存上一叚而其額尚全
題漢故益州刾史中山相薛君巴郡太守宗正卿成平矦
相劉君碑古無两人共立一碑者唯見于此爾
　　　　漢巴郡太守張君碑
右漢巴郡太守張君碑其前題巴郡太守都亭矦張府君
功德叙云君諱訥字子郎勃海南皮人也又云炎漢龍興
留矦維榦枝裔滋布竝極爵秩又云察孝亷除郎中尚書
侍郎遷甘陵冤句令親病去官辟司空司徒府復辟太尉
舉高第拜侍御史揚州㓂賊陸梁作難五府表君中丞督
捕又云丙子璽書封都亭矦碑無卒葬年月其後頗叙述
政績而繫以銘詩盖巴郡太守德政碑爾按漢史自安順
以来揚州㓂賊屢彂不知張君為中丞督捕在何年也
　　　　漢南陽太守秦君碑額
右漢南陽太守秦君碑額文字已摩㓕唯其額十大字尚
完好故名字歲月皆莫可考按後漢書靈帝紀中平三年
二月江夏兵趙慈反殺南陽太守秦頡或云此即頡碑也
然􁉋道元水經注載頡墓与碑皆在冝城此碑乃在南陽
或是郡人所立德政頌尔
　　　　漢河南尹蘇府君碑額
右漢蘇府君碑額題漢故河南尹蘇府君碑今宣州太守
張叔夜嵇仲見寄云在許州道傍碑無文詞惟此十字其
額尔按東漢時蘇氏㝡顯者惟蘇章嘗以河南尹徴不就
其他無尹河南者意其為章碑也然章扶風平陵人而碑
乃在許昌未知果是否
　　　　漢禹庿碑
右漢禹庿碑字畫淺細故摩㓕尤甚其事跡歲月皆不可
考略可見者云皮氏長安定蘇而名字亦不能辨矣
　　　　漢禹庿碑隂
右漢禹庿碑隂自候長汾隂趙遺子宣而下凡數十人姓
名官爵具存又有故督郵曺史縣功曺鄉部吏栢昱等人
名㝡後有龍門復民三十五户人名在今龍門禹庿殘碑
之隂而集古錄云在閿鄉楊震墓側又云楊氏子孫當時
皆葬閿郷碑碣徃往摩㓕此不知為誰碑者盖誤也
　　　　漢司空掾陳君碑額
右漢司空掾陳君碑額碑己殘缺不可辨唯其首八大字
尚完字畫竒侓在頴川陳太丘墓側按後漢書太丘傳載
二子紀諶紀為大鴻臚諶不著其為何官惟劉孝標注世
說引海内先賢傳曰諶字季方寔少子也司空掾公車徴
不就蚤卒然則斯碑豈非陳諶碑乎
　　　　漢武氏石室畵像
右漢武氏石室畵像五卷武氏有數墓在今濟州任城墓
前有石室四壁畵古聖賢畵像小字八分書題記姓名徃
往為賛于其上文詞古雅字畫遒勁可喜故盡錄之以資
博覧
　　　　戚伯著碑
右戚伯著碑首尾摩㓕其畧可見者有云充列王室遇謗
于呂委位捐爵而其額題周末嗣戚氏襲以興勃海君玄
孫伯著之碑知其姓戚以文詞字畫驗之疑東漢中葉以
前人盖當時石刻見于今者多類此所謂充列王室遇謗
于呂者戚夫人也
　　　　四皓神位刻石
右四皓神位神胙凡刻石四在恵帝陵傍驗其字畫盖東
漢時書按顔師古匡謬正俗引圈稱陳留風俗傳自序云
圈公之後圈公為秦博士避地南山漢祖聘之不就恵太
子即位以圈公為司徒自圈公至稱十一世按班固述四
皓但有園公非圈公也云當秦之時避地入商洛深山則
不為博士明矣又漢𥘉不置司徒安淂以圈公為之乎稱
之說實為鄙野余嘗疑稱著書自述其世系不應妄誕如
此及淂四皓刻石見其所書亦為圈公乃知稱所述果非
臆說盖當時所傳如此尔至謂圈公為秦博士及恵帝時
拜司徒者疑無所據
　　　　相府小史夏堪碑
右相府小史夏堪碑云夏堪字叔德帝禹之精苗零陵太
守之根嗣也後有銘銘三字語頗古其卒葬年月殘缺字
雖不工然漢碑也其曰精苗根嗣漢末人為文喜造語多
類此
　　　　郭先生碑
右郭先生碑集古錄以為漢碑按後魏􁉋道元注水經具
載此碑云碑無年號不知何代人然則歐陽公何所據遂
以為漢人乎余以字畫驗之疑魏晋時人所為既無歲月
可考姑附于漢碑之次云
金石錄卷苐十九
　　　　　　　　　　　　　　　　　　　　　癸未十一月廿七日抄
金石錄卷苐二十　䟦尾十(魏/偽漢/吴晋/偽趙)
魏大饗碑
唐重立大饗碑(附)
魏孔子庿碑
魏范式碑
魏太僕荀君碑
魏南郡太守卞統碑
晉南鄉太守司馬整頌
晋南郷郡建國碑
魏大長秋㳺君碑(晉咸寕中建)
㳺君碑隂
吳禪國山碑
吳天璽元年断碑
晋右将鄭烈碑
晋太公碑
晋雲南太守碑
晋䕶羌挍尉彭祈碑
晋彭祈碑隂
晋光祿勲向凱碑
晋鴻臚成公重墓刻
偽漢司徒公劉雄碑
魏鄧艾碑(與下两碑皆/一時西晋立)
金鄊守長薛君碑
張平子碑
趙浮圖澄造釋迦像碑
趙横山李君神碑
趙西門豹祠殿基記
晋樂毅論
學生題名
宋武帝檄譙縦文
　　　　魏大饗碑
右魏大饗碑按魏志文帝以建安二十五年嗣位為丞相
魏王改元延康夏六月南征秋七月甲午軍次于譙大饗
六軍及譙父老今以碑考之乃八月辛未盖魏志誤也是
時丕為丞相漢献帝猶在位雖政去王室已久然操之死
纔數月耳丕軍次舊里𥘉無念親之心方与群臣百姓置
酒髙㑹大設伎楽而臣下又相与伐石勒詞夸耀功德更
以夏啓周成漢髙祖光武為比豈不可笑也哉
　　　　唐重立魏大饗碑(附)
右唐重立大饗碑大中五年亳州刾史李暨以舊文刓缺
再刻于石舊碑既断續不可盡識而此本特完好故附其
次俾覧者詳焉魏之事跡雖無足取而其文詞工妙亦不
可廢也
　　　　魏孔子庿碑
右魏孔子庿碑按魏志文帝以黄𥘉二年正月下詔以議
郎孔羡為宗聖矦奉孔子之祀及令魯郡修𧺫舊庿今以
碑考之乃黄𥘉元年又詔語時時小異亦當以碑為正
　　　　范式碑
右范式碑法書要録云蔡邕書今以碑考之乃魏青㡣三
年立非邕書也
　　　　魏太僕荀君碑
右魏太僕荀君碑其額題魏故太僕西陽亭成侯荀府君
之碑碑已殘缺其可見者嘗爲齊相始平太守大将軍長
史封西陽亭矦遂爲太僕春秋五十有一正始五年夏六
月丙寅薨惟其名字鄉里摩㓕不可考矣
　　　　魏南郡太守卞統碑
右南郡太守卞統碑在今曺州宛句縣所叙世次官閥甚
简又多殘缺其略云君諱統字建業又云惟帝念庸命以
南邦又云嘉平元年十一月已亥寝疾卒官而其首題魏
故南郡太守卞府君之表按晋書卞壼傳濟隂冤句人祖
統琅邪内史而元和姓纂亦云統為晋琅邪内史今此碑
殘缺處猶有琅邪字尚存知其嘗為此官而統以魏嘉平
中卒姓纂以為仕晋者誤也
　　　　晋南鄊太守司馬整頌
右晋南鄉太守司馬整頌云𥘉仕魏拜郎中中郎議郎諫
議大夫騎都尉給事中轉拜治書侍御史咸熈二年出臨
鄙郡加宣威将軍又云謁者就郡拜君世子執節四譲推
與兄嗣固辝懇誠泰伯三羙君又加焉又云泰始三年十
一月使者奉詔筞命君南中郎将牧就統宛都按晋史整
事跡附見安平献王孚傳後云兄奕卒以整為世子歷南
中郎将封清泉侯早卒其餘官閥皆不載據史言兄奕卒
以整為世子而碑言推与兄嗣二說不同當以碑為正
　　　　晋南鄊郡建國碑
右晋南鄉郡建國碑已断裂不完其額題南鄉郡建國之
碑其大略云嘉平五年漢水滔溢毁壊舊城又云正元年
城此其餘文字可識處大略述遷郡事而銘文有与晋常
存之語知其為晋碑也按晋書地里志建安十三年魏武
帝盡淂􁉥州之地分南陽縣西畍立南鄉郡及晋武平吳
太康中改南鄉為順陽而不載遷都事此碑盖太康以前
立故仍稱南鄉也碑有云河内司馬府君者整也嘗守是
郡自有碑此碑既無建立年月因附于整碑之次焉
　　　　大長秋㳺君碑
右大長秋㳺君碑云君諱述字庶祖按元和姓纂云魏河
南尹㳺述始居廣平六丗孫後魏尚書明根生僕射肇今
碑亦云述廣平人惟姓纂云述為河南尹以碑考之盖未
嘗為此官又按後漢百官志大長秋承秦将行宦者景帝
時更名大長秋或用士人中興常用宦者述嘗為冤句長
尚書郎左丞元城令治書侍御史南安北海安平東郡太
守符莭令遂為大長秋皆非宦者之職然則魏制盖亦参
用士人矣
　　　　㳺君碑隂
右㳺君碑隂按王莾下令禁二名故當時士人皆以一字
為名東漢時尚尔今此碑隂所記凡二百五十三人亦無
一人二名者碑晋咸寕中建距莾時二百年矣而士大夫
猶遵莾之令不變何哉
　　　　英禪國山碑
右吳禪國山碑其前叙孫皓即位以後郡國祥瑞凡千餘
言其後云乃以涒灘之歲欽若昊天月正革元郊天祭地
紀號天璽乂云丞相沇太尉璆大司徒燮大司空朝䓁以
為今衆瑞畢至三表納貢九垓八埏㒺不𬒳澤率按典繇
冝先行禪禮紀勒天命遂于吳興國山之隂告祭刋石以
對揚乾命廣報坤德按皓以丙申歲改元天壐碑言涒灘
之歲是也皓滛虐無道人神憤疾而群臣方稱述符瑞讃
頌功德盖刻石後四年遂為晋所俘矣
　　　　吳天璽元年㫁碑
右吴天璽元年断碑其前云上天帝言又云帝曰大吳一
萬方又云天發神䜟文天璽元年七月已酉朔又云天䜟
廣多不觧觧者十二字嗚呼其言可謂妖矣據吳志天璽
元年秋八月鄱陽言歴陽山石理成字凡二十明年改元
大赦以恊石文今此碑乃在金陵騐其文与吳志所載亦
異莫可考究孫皓在位凡八改元而六以符瑞然竟不能
保其國盖人事不修而假託神恠以矯誣天命其不終冝
矣
　　　　晋右将軍鄭烈碑
右晋鄭烈碑云君諱烈字休林又云曽祖先生皇祖徵君
顯考将作大将匠實有茂德載在國筞烈晋史無傳以碑
考之嘗為文帝参佐武帝時仕為兖州刾史封東莞男以
疾終徴拜議郎卒于太康二年追贈右軍将軍謚曰僖矦
云
　　　　晋太公碑
右晉太公碑其略云太公望者此縣人大晋受命四海一
統太康二年縣之西偏有盗彂冡而淂竹筞之書書蔵之
年當秦坑儒之前八十六歳今以晋書武帝紀考之云咸
寕五年汲郡人不準掘魏㐮王冡淂竹简小篆古書十餘
萬言蔵于秘府与此碑年月不同碑當時所立又荀朂校
穆天子傳其叙亦云太康二年与碑合可以正晋史之誤
其曰小篆書亦謬也且其書既在秦坑儒八十六歲之前
是時安淂有小篆乎碑又云其周志曰文王夢天帝服玄
􁏸(􁏸字字/書所無)以立于令狐之津帝曰昌賜汝望文王再拜稽
首太公于後亦再拜稽首文王夢之之夜太公夢之亦然
其後文王見太公而計之曰而名為望乎荅曰唯為望文
王曰吾如有所于見汝太公言其年月与其日且盡道其
言臣以此淂見也文王曰有之有之遂与之歸以為卿士
而史記太公世家曰西伯将出獵卜之(云/云)扵是西伯獵
果遇太公于渭之陽与語大說曰自吾太公望子乆矣故
號之曰太公望載与俱歸二說殊不合而王逸注椘詞亦
載文王夢太公事与碑所書略同方逸為注時此書未出
逸必别有所據碑又云其紀年曰康王六年齊太公望卒
參考年數盖夀一百一十餘歲而史記亦不載按前世所
傳汲冡諸書獨有紀年穆天子傳師春䓁不載所謂周志
者不知為何書而杜預左氏傳後叙云汲冡書凡七十五
卷皆蔵秘府預親見之以此知不特十餘萬言史之所記
盖不能盡其亡逸見于今者絶少也太公碑汲縣令盧無
忌立後題太康十年三月云
　　　　晋雲南太守碑
右晋雲南太守碑文字殘缺其姓氏名字郷里皆不可考
略可見者嘗為尚書令史察孝亷除郎中遷武陽令従龍
􁑂将軍王濬征討遷雲南太守年五十有七卒最後題太
熈元年正月上旬造太熈武帝年號也
　　　　晋䕶羌挍尉彭祈碑
右晉彭祈碑云君諱祈字子玄隴西㐮武人也其先出自
顓頊有陸終之裔子大彭實主夏盟則其後也又云歴郡
右職州别駕従事于時庸蜀未殄侵擾王路洮西之戰因
敗運竒元師獲安尅厭彊膚列上功狀除舍人還参本軍
事除凉州䕶軍河右未清戎㓂鼎沸謀謨神略简在帝心
遷西郡太守至官未久復臨酒泉逺夷望風襁負歸命白
山丁令率脤賓貢敦煌令狐豐距違王度淵泉之陳兵不
血刃母弟亾辭軄去官聖上仁慈聽君所求轉略陽太守
近家禄養遂罹大艱侍䘮還家服紀終始有詔以軍州始
分河右未清犲狼肆虐授君莭盖除䕶羌挍尉統攝凉土
前後軍功應封七矦勞謙退譲隂德不伐年未知命以太
康十年三月癸酉薨天子愍悼遣使者監䕶喪事筞曰君
秉心公亮所任有方不幸殞歿朕甚痛惜故孝㢘參䕶羌
軍事酒泉馬朔故吏郎中綦母畨主簿郭曉良吏夏侯俊
䓁追思洪烈感想哀嗟乃刋石勒銘焉西晋石刻見于今
者絶少又多殘缺此碑文字完好可喜乃錄其終始事跡
于此
　　　　晋彭祈碑隂
右彭祈碑隂題名者凡三百十二人有故孝㢘計掾計史
良吏亷吏計佐主簿領挍録事中部督郵西部督郵軍議
従事和戎従事記室督軍謀從事錄事史户曺史賊曺史
金曺史田曺史倉曺史鎧曺史兵曺史客曺史記室史莭
史車曺史水部都督中部都督功曺典事武猛從事舎人
蜀渠都水行事中部勸農西部勸農東都水蜀渠平水門
下賊曺門下議生錄事金曺掾兵曺掾作部史法曺史参
戰騎督步督散督門下書佐弓馬從事監牧史㦸史金曺
典事武猛史門下通事門下小史凡一官多者十人少者
不减數人其餘稱故吏無官號者百六十餘人當時州郡官
属其濫如此盖自漢以来太守皆淂自署置僚佐彭君為
邊郡守故其所辟尤衆今盡錄其名號以見一時之制焉
　　　　晋光祿勲向凱碑
右晋向凱碑云君諱凱字士伯河内山陽人也其後歴叙
官閥甚詳其㝡顕者嘗為中書侍郎尚書吏部郎給事黄
門侍郎賜爵関中矦廣平太守散騎常侍㳺擊将軍北中
郎軍司兖州刺史中郎将後云累遷河南尹春秋六十有
八元康九年四月甲子薨追贈光祿勲據此乃當世顯人
而晋史無傳故其事跡莫得而考盖君子所頼以傳者非
爵位也頋所立如何耳自古老死丘壑而名稱顯著者甚
衆雖在髙位而功烈不見于當時聲跡無聞于後世者亦
可朦數哉
　　　　晋鴻臚成公重墓刻
右晋成公重墓刻云永寕二年四月辛已朔十五日乙未
守鴻臚關中矦成公重魏夫人之靈柩前世以永寕紀年
者三漢安帝晋恵帝偽趙石祗按三國志建安二十年曺
操始置關中矦十七級安帝時猶未有此號而石祗永寕
無二年然則重盖惠帝時人也晋史有成公简成公綏皆
東郡白馬人
　　　　偽漢司徒劉雄碑
右偽漢劉雄碑其額題漢故使持莭侍中太宰司徒公右
部魏成獻王之碑碑云公諱雄字元英髙祖之胄孝宣帝
玄孫值王莾篡竊逺遁邊朔為外國所推遂號單于累葉
相承家雲中因以為桑梓焉雄劉元海弟也晋書載記元
海本匈奴人冐頓之後漢髙祖以宗女妻冐頓約為兄弟
故其子孫遂冐姓劉氏今此碑直云出自宣帝豈元海𥘉
𧺫假此以惑衆乎碑後題嘉平五年歲在乙亥二月六日
建按宋莒公紀年通譜劉聪以晋懐帝永嘉四年即偽位
改元光興明年改元嘉平嘉平四年改元則嘉平豈𣸪更
有五年盖載記𥘉不編年故于改元歳月難考此碑當時
所立不應差謬乃通譜誤也
　　　　鄧艾碑(与下两碑皆晋時立)
右鄧艾碑其額題魏使持莭征西将軍方城矦鄧公之碑
碑無建立年月以詞考之盖晋𥘉立按魏晋史其名皆為
艾而碑作義古艾義通為俊義芟義義安之字疑艾名其
音如此而今人讀蕭艾之字恐非是又按艾平蜀即軍中
拜太尉而碑但題為征西将軍者疑尋𬒳禍未嘗受命而
艾始封方城矦後改封鄧矦碑尚云方城矦何㢤
　　　　金郷長薛君頌
右薛君頌在今濟州金郷縣其額題故金郷長汝南薛君
之頌云君諱詣字公謀其他文字皆完好騐其詞盖縣長
德政頌尔雖無建立年月而有吳㓂未(下闕/一字)燿威海隅之
語知其為晋碑也
　　　　張平子碑
右張平子碑晋南陽相夏矦湛撰䜟緯之說興于西漢之
末而爛漫于東漢之世雖一時名儒皆従而惑焉獨平子
奮然闢之甚力余嘗歎以謂如平子可謂豪傑之士不為
流俗所移者今湛為此碑乃云金匱玉版之奥䜟契圖律
之文冈不該羅其情可謂不知平子矣
　　　　趙浮圖澄造釋迦像碑
右趙浮圖澄造釋迦像碑唐封演闻見記云内丘縣西古
中丘城寺有碑後趙石勒光𥘉五年立碑云大和上竺浮
圖澄者天竺大國附庸小國王之元子也本姓濕此碑即
演所見其說皆同按晋書藝術傳澄本姓帛氏今碑作濕
碑當時所立冝淂其真又史作佛圖碑作浮圖二字音相
近耳惟光𥘉乃劉曜年號而以爲石勒時盖演誤也
　　　　趙横山李君神碑
右趙横山李君神碑題建武六年歲在康子三月已亥二
十一日癸丑按晋書成帝紀石虎以咸和九年自立爲趙
天王而載記云咸康元年僣稱居攝趙天王據帝紀則建
武六年歲在已亥據載記則歲在庚子宋莒公紀年通譜
獨以本紀爲據今此碑及西門豹祠殿基記並六年建皆
云歲在庚子以此知帝紀之失非二碑則晋紀与載記得
失不復可考矣
　　　　趙西門豹祠殿基記
右趙西門豹祠殿基記云趙建武六年歲在庚子秋八月
􁂞寅造西門祠殿基又云巧工司馬臣張由監作吏臣杜
波馬孫殿中司馬臣王基殿中都尉臣潘倪侍御史騎都
尉臣劉諠左校令臣趙升殿中校尉臣顔零䓁監其下刻
物象甚多如土長強良碩章舒悽雀之類其名頗異近歲
臨淄縣人耕地淂巧工司馬印遍尋史傳皆無此官名不
知為何代物今乃見扵此碑云
　　　　晋樂毅論
右晋樂毅論石本舊蔵學士家集古錄云紳死其子弟以
石質錢扵冨人而富人家失火遂焚其石者非也元祐間
余侍親官徐州時故郎官趙竦𬒳㫖開吕梁洪挈此石随
行已断裂用木為匣貯之竦尤珍惜親舊有求墨本者必
手摸以遺之竦歿今遂不知所在
　　　　學生題名
右學生題名歐陽公集古錄以為漢文翁學生余獨疑其
非是盖以為西漢時立則字畫石類以為東漢則東漢絶
無二名者今此碑二名者凡数人又唐顔有意所書益州
學舘廟堂記載漢以来石刻皆僃獨無此題名使其爲文
翁學生決不肯漏落余以字畫騐之疑其爲晋以後人所
立然𥘉無所據未敢遂以爲然其後以地里書參考乃決
知其非文翁學生也題名有幹江陽趙嵩與學從事史寕
蜀常仲舒憲道左生遂寕董朗玄明左生晋原楊容宗長
按晋書志江陽郡蜀劉備置寕蜀遂寕晋原並桓温平蜀
後置四郡東西两漢時皆未有然則此碑爲東晋以後人
所立不疑关
　　　　宋武帝檄譙縦文
右宋武帝檄譙縦文按顔有意書成都學舘廟堂記云石
室北壁有晋義熈九年刾史朱齡石勒宋髙祖檄譙縦文
其字磨㓕不可備識學館記唐𥘉立距今又𢾗百年冝其
磨㓕愈難識矣然其歲月官爵猶略可辨云
金石錄卷第二十
　　　　　　　　　　癸未臘月四臣還清谿六日従清谿還錄畢此卷
　　　　　　　　　　小舟臲卼字畫傾欹
金石錄卷第二十一　䟦尾十一(後魏/梁/東魏)
大代華嶽碑
後魏孔宣尼庿記
後魏孝文弔比干文
後魏比干碑隂
後魏大鴻臚卿鄭胤伯碑
後魏御射碑
後魏太尉于烈碑
後魏鄭羲碑
後魏鄭羲上碑
後魏車騎大将軍邢巒碑
後魏叱閭神寳脩關城銘
後魏安東将軍孫公墓誌
後魏㝎州刺史崔亮頌
後魏贈司空元暉碑
後魏范陽王碑
後魏賀㧞岳碑
東魏膠州刾史祖淮碑
東魏大覺寺碑
東魏大覺寺碑隂
東魏髙翻碑
東魏張烈碑
東魏賈思同碑
東魏魏蘭根碑
後魏化政寺石窟銘
梁重立羊祜碑
東魏敬君像頌
　　　　大代華嶽碑
右大代華嶽碑歐陽公集古錄云魏自道武天興元年議
㝎國號群臣欲稱代而道武不許乃仍稱魏自是之後無
改國稱代之事今魏碑數數有之碑石當時所刻不應妄
但史失其事爾余按崔浩傳云方士𥘉纎奏改代為萬年
浩曰昔太祖道武皇帝應期受命𨳩拓洪業諸所制冝無
不循古以始封代土後稱為魏故代魏兼称猶彼殷商盖
當時國號雖称為魏然猶不廢始封故兼稱代爾此事亦
見陽松玢談藪云
　　　　後魏孔宣尼庿記
右後魏孔宣尼庿記在今懐州界中文詞頗古質可喜云
孔子欲從趙鞅闻殺鳴犢遂䄈車而返及其沒也晋人思
之于太行嶺南為之立廟爲記太和元年立其額又有延
興四年太上皇帝祭孔子文者孝文之父獻文帝也
　　　　後魏孝文弔比干文
右後魏孝文弔比干文其首己殘缺惟元載字可識其下
云歲御次乎阉茂望舒㑹于星纪十有四日日淮甲申按
爾雅云歳在戍曰阉茂又鄭康成注月令仲冬者日月㑹
于星紀後魏書孝文以太和十八年十一月甲申經比干
墓親為弔文樹碑而刋之是歳甲戍其說皆合其未嘗改
元而稱元載者孝文以是歲遷都洛陽盖以遷都之歲言
之也
　　　　後魏比干碑隂
右比干碑隂盡記侍從羣臣官爵姓名按後魏書官氏志
丘穆陵氏後改為穆氏今此碑自侍中丘目陵亮以下同
姓者凡三人字皆作目而元和姓纂所書与此碑正同又
碑自穆崇至亮皆姓丘目陵氏姓纂亦云後改為穆而史
但云姓穆者皆其闕誤
　　　後魏大鴻臚卿鄭胤伯碑
右後魏鄭胤伯碑元和姓纂載滎陽鄭氏云曄生七子白
麟小白叔夜洞林歸蔵連山幼麟號七房鄭氏胤伯小白
子也按後魏書幼麟傳云父曄生六子又云幼麟五兄長
白麟次小白次洞林次叔夜次連山而無歸蔵其次苐亦
不同又姓纂云小白名茂而史云幼麟名羲疑自白麟以
降皆其字也據碑与姓纂皆云胤伯仕至大鴻臚卿而史
言少卿者誤矣
　　　　後魏射御碑
右後魏射御碑在今懐州按北史及魏書宣武紀景明三
年十月庚子帝躬御弧矢射逺及一百五十步羣臣勒銘
于射所即此碑也碑云維魏定鼎遷中之十載又云皇上
春秋一十有七據史及孝文弔比干文皆云太和十八年
遷都洛陽至景明三年盖九年矣而碑作十載恐誤又史
云宣武以太和七年生景明四年當年二十而碑云年十
七則當以碑為據然則宣武終于延昌四年盖歲三十五
歳而史以為三十三者亦誤也余按禮記問天子國君之
年對者皆不敢斥言魯㐮公送晋侯晋侯問公年季武子對
曰㑹于沙随之歲寡君以生是也今魏人乃直書其君之
年于碑豈禮也哉
　　　　後魏太尉于烈碑
右後魏太尉于烈碑云𥘉以功臣子𧺫家為中散轉屯田
給事内都幢将遷左衛将軍而後魏書列傳云少拜羽林
中郎遷羽林中郎将以本官行秦雍二州事遷司衛監以
碑考之烈皆未嘗為此官又其父洛㧞為黄龍鎮都大将
而曰和龍烈為屯田給事而曰給納卒年六十七而曰六
十五者皆史之誤又按烈始封昌國子改鉅鹿公(按烈祖/栗磾嘗)
(假封新安公後賜爵新/城男疑此亦假封也)又改洛陽矦進封聊城縣開國子
再進為開國伯開國矦其卒追封為鉅鹿郡𨳩國公盖當
時之制如此魏書官氏志不載皆莫可攷
　　　　後魏鄭羲碑
右後魏鄭羲碑魏史列傳与此碑皆云羲滎陽開封人碑
又云歸葬于滎陽石門東十三里三皇山之陽而碑乃在
今萊州南山上磨崖刻之盖道昭嘗為光州刾史即今萊
州也故刻其父碑于兹山余守是州嘗與僚属登山裵徊
碑下乆之傳云羲卒尚書奏謚曰宣詔以羲雖宿有文業
而治闕亷清改謚為文靈今碑首題曰滎陽鄭文公之碑
其末又云加謚曰文傳載賜謚詔書甚詳不應差誤而碑
當時所立必不敢諱其一字皆莫可知也已
　　　　後魏鄭羲上碑
右鄭羲上碑𥘉余為萊州得羲碑于州之南山其末有云
上碑在直南二十里天柱山之陽此下碑也因遣人訪求
在膠水縣界中遂摸得之羲之卒葬滎陽其子道昭永平
中為光州刾史為其父磨崖石刻二碑焉按地里書後魏
皇興四年分青州置光州領東莱郡隋文帝罷郡仍改光
州為萊州云
　　　　後魏車騎大将軍邢巒碑
右後魏邢巒碑云巒字山賔而史作洪賔其後為梁州刾
史碑云徴為都官尚書而史作度支後改為七兵尚書而
史不載又巒為崔亮所糾據碑言戎車既班猶以在州之誣
遭禁一朞而史以謂元暉髙肇為巒申釋故淂不坐者非也
　　　　後魏叱閭神寶脩關城銘
右後魏叱閭神寳脩關城銘題右将軍西中郎将叱閭神
寳銘又云維大魏神亀元年歲次戊午十一月壬午朔十
日壬辰起工三十萬修治関城并作館苐敬造三級浮圗
按後魏書官氏志及元和姓纂有叱門氏後改為鬥而無
叱閭氏盖其闕漏也
　　　　後魏安東将軍孫公墓誌
右後魏孫公墓誌其名字鄉里年夀皆不載獨其末載贈
官制書云故安東将軍銀青光祿大夫棗強縣開國男孫
蔚知其名蔚又云歸葬于世邑武遂知其為邑人也按後
魏書儒林傳有孫恵蔚其所書事跡與志皆合傳云先單
名蔚正始中侍講禁内夜論佛經有愜帝㫖詔使加恵號
恵蔚法師焉
　　　　後魏㝎州刾史崔亮頌
右後魏崔亮碑題云魏鎮北将軍定州刾史崔使君至化
之頌盖亮嘗為㝎州既去郡人立此碑頌德耳其间載亮
所歴官甚詳与北史及後魏書列傳多合惟其自定州歸
朝歴殿中都官吏部三尚書而傳但言自殿中遷吏部爾
亮以正光二年卒而碑神龜三年建在亮卒前故自為侍
中以後事碑皆不及載也
　　　　後魏贈司空元暉碑
右後魏元暉碑據後魏書列傳云暉鎮西将軍忠子而北
史以為忠弟德之子今以碑考之北史是也又碑云孝文
時為主客郎中而魏史言丗宗即位拜此官碑云神龜二
年卒而史言元年卒者亦非是其餘遷拜次苐時有不同
不盡錄也
　　　　後魏范陽王碑
右後魏范陽王碑云王諱誨髙祖孝文皇帝之孫大師武
穆王之子今丗所傳後魏書北史孝文諸子列傳皆文字
脫落不完惟孝明紀載孝昌二年封廣平王懐庶長子誨
為范陽王以此知其為懐子據碑云懐謚武穆而傳作文
穆者誤也仕至僕射為尔朱兆所殺事見荘帝本紀
　　　　後魏賀㧞岳碑
右後魏賀㧞岳碑岳當時名将也北史及後魏書皆有傳
𥘉為尔朱榮親将其後齊神武使侯莫陳恱害之尔朱荣
凶殘狂悖盖魏之莾卓也而此碑乃以為圖伊霍之舉豈
不可笑也哉然則魏収為魏史受榮子文略之賂亦以榮
子比韋彭伊霍乃知貪鄙無知之徒世不乏人也按荘帝
諸書皆作孝荘而此碑獨作孝壮疑書碑者之誤
　　　　東魏膠州刺史祖淮碑
右東魏祖淮碑云君膠州平昌安丘人也六丗祖逖又云
其卒贈膠州刾史按後魏永安中分青州置膠州陏開皇
五年改為宻州焉
　　　　東魏大覺寺碑
右東魏大覺寺碑在洛陽碑隂題韓毅書據北史毅鲁郡
人工正書神武用為博士以教彭城景思王攸當時碑碣
往往不著名氏毅以書知名故特自著之也然遺跡見于
今者獨此碑爾
　　　　東魏大覺寺碑隂
右大覺寺碑隂題銀青光祿大夫臣韓毅隷書盖今楷字
也庾肩吾曰隷書今之正書也張懐瓘六體書論亦云隷
書者程邈造字皆真正亦曰真書自唐以前皆謂楷字為
隷至歐陽公集古録誤以八分為隷書自是舉丗凡漢時
石刻皆目為漢隷有一士人力主此論余嘗出漢碑數本
問之何者為隷何者為八分盖自不能分也因覧此碑毅
自題為隷書故聊志之以袪来者之惑
　　　　東魏髙翻碑
右東魏髙翻碑齊獻武王歡叔父也魏書本傳云以元象
中追加贈謚後題建立歳月文字殘缺惟有魏元字可辨
又云歲次已未按東魏孝静以元象二年十一月改元興
和是年歲次己未此碑盖元象二年建也
　　　　東魏張烈碑
右東魏張烈碑在今青州界中文字摩㓕以事考之盖張
烈也按北史列傳烈為家誡千餘言臨終敕子姪不聼求
贈但勒家誡立碣而已即此碑是也其卒葬年月殘缺不
可辨傳亦不載惟青州圖經称卒于元象中云
　　　　東魏賈思同碑
右東魏賈思同碑思同與其兄思伯後魏書皆有傳云青
州益都人今其墓乃在夀光縣而思伯之碑亡矣
　　　　東魏魏蘭根碑
右東魏魏蘭根碑按北史列傳云蘭根起家北海王國侍
郎而碑云𧺫家為奉朝請遷貟外散騎侍郎碑云以在岐
州之功封永興縣開國矦而史不載又史云天平𥘉謝病
以開府儀同㱕本郷武㝎三年薨而碑云薨于天平二年
其卒也史云贈司空而碑作司徒皆當以碑為正
　　　　後魏化政寺石窟銘
右後魏化政寺石窟銘北史及魏書有宦者抱嶷傳云嶷
終于涇州刺史自言其先姓杞後辟禍改焉今此碑題涇
州刾史𣏌嶷造疑後復改從其本姓爾
　　　　梁重立羊祜碑
右羊祜碑梁大同中以舊碑殘缺再書而刻之碑隂具載
其事今附于次
　　　　東魏敬君像頌
右東魏敬君像頌敬君名曦顯雋從弟也碑云十世祖漢
揚州刺史韶按後周書敬珍傳唐書宰相世系表皆云韶
漢末為揚州刾史与此碑所書同而姓苑元和姓纂皆作
歆疑傳冩之誤又據碑顕雋乃韶十世孫而姓纂以為九
世恐亦誤也
金石錄卷苐二十一
金石錄卷苐二十二　䟦尾十二(後魏/後周/北齊/隋)
後魏鎮東将軍劉乾碑
後魏汝南王碑
北齊造像記
北齊郁乆閭業碑
後周延夀公碑頌
後周太學拓㧞府君墓誌
北齊華陽公主碑
北齊天柱山銘
後周華嶽庿碑
後周河瀆碑
後周同州刾史普六如忠墓誌
北齊隴東王感孝頌
後周温州刾史烏丸僧脩墓誌
北齊長樂王尉景碑
北齊馮翊王平等寺碑
北齊臨淮王像碑
北齊白長命碑
北齊大安樂寺碑
北齊司空趙起碑
北齊贈司空趙奉碑
北齊宜陽國太妃傅氏碑
北齊赫連子恱清德頌
陏興國寺碑隂
陏齊國太夫人楊氏墓誌
陏化善寺碑
隋願力寺舎利寳塔函銘
陏周羅㬋墓誌
隋禹庿殘碑
隋黄門侍郎桞旦墓誌
隋尚書左僕射元夀碑
陏西林道塲碑
　　　　後魏鎮東将軍劉乾碑
右魏鎮東将軍劉乾碑云君諱乾字天自胡夷亂華典章
文物埽地而盡至于名字書畫皆一出其私意而無復稽
考可謂亂矣若劉君者名乾字天自豈不怪哉
　　　　後魏汝南王碑
右後魏汝南王碑王名恱孝文子也爾朱榮之亂奔梁梁
武厚遇之立為魏主後復㱕北據後魏書列傳云出帝時
為大司馬卒而帝紀与北史皆言為出帝所殺盖列傳之
誤而此碑亦不書者諱也
　　　　北齊造像碑
右北齊造像記云天保四年歳次已丑案齊文宣以東魏
武㝎八年受禪改年天保是歲庚午至四年當為癸酉而
此記誤書癸為己爾其字畫不工特以甲子差誤恐後来
疑焉因錄于此
　　　　北齊郁乆閭業碑
右北齊郁乆閭業碑郁久閭其姓本出東胡見于北朝者
有後魏景穆恭皇后郁乆閭氏云河東王毗之妹今魏書
列傳但有閭毗又有閭大肥皆云蠕蠕人盖同族也大肥
道武時㱕國尚華隂公主以此碑考之業乃大肥之孫魏
書于皇后傳氏姓郁乆閭而于毗与大肥傳止言姓閭毗
于景穆皇后為兄弟其姓不應有異使後嘗更姓史家亦
當具載兼大肥之孫亦不當復用舊姓也盖史之闕漏又
碑云祖名大泥鵲𧺫而史作大肥碑又云業茹茹國王歩
渾之玄孫蠕或稱茹茹見于前史惟魏書蠕蠕列傳自
木骨閭以来叙其世系甚詳無名步渾者亦莫知其為何
人也
　　　　後周延夀公碑頌
右後周延夀公碑頌云勲州刾史延夀郡開國公萬紐于
寔考之于史寔太師燕國公于謹子也謹後魏新安公于
栗磾子洛㧞之後余家有洛㧞子烈碑述其世系甚詳云
逺祖之在幽州世首部落隂山之北有山號萬紐于者公
之奕葉居其原趾遂以為姓暨高祖孝文皇帝時始賜姓
為于氏焉今此碑復稱萬紐于者盖後周時凡孝文賜姓
者皆復改從舊云又姓纂及唐書宰相世系表皆云謹洛
㧞五世孫也以後魏及周書考之洛㧞以大安四年卒年
四十五謹以正光四年為廣陽王元深長流參軍年三十
一洛㧞之卒距謹之為參軍盖六十四年矣洛㧞既早世
不應六十四年已有五世孫年三十一也以此知言謹為
洛㧞五世孫者盖未可信又周書稱謹祖名安定而唐書
表作子安亦莫究其孰失也
　　　　後周太學生拓㧞府君墓誌
右後周太學生拓㧞府君墓誌陳使周弘正撰云君諱吐
度真魏昭成皇帝之後也夷虜以三字為名者甚衆拓㧞
君為書生尚仍舊俗何哉盖自魏孝文帝悪夷虜姓氏盡
易之至後周一切復改從舊故當時士人名字亦皆用虜
語無足怪也
　　　　北齊華陽公主碑
右北齊華陽公主碑云公主諱季艶盖魏孝文帝之孫廣
平王懐之女北齊趙郡王叡之母也按北史叡列傳其前
云母華山公主而其後乃作華陽今此碑及北齊書皆正
言封華陽盖北史誤也
　　　　北齊天柱山銘
右北齊天柱山銘在今莱州膠水縣𥘉後魏永平中鄭道
昭為郡守名此山為天柱刻銘其上至北齊天統元年其
子述祖継守此邦復刻銘焉案後魏書道昭之父羲謚文
靈而道昭所立羲碑乃云謚為文今此碑又云謚文貞皆
莫可考
　　　　後周華嶽庿碑
右後周華嶽庿碑萬紐于瑾撰趙文渊字德本書按後周
書列傳有趙文深字德本盖唐𥘉史官避高祖諱故改淵
為深爾萬紐于瑾者唐瑾也周文帝時賜姓字文後以于
謹請與同姓更為萬紐于云
　　　　後周河瀆碑
右河瀆碑後周天和二年建内使大夫琅邪王褒字子渊
造文趙興郡守趙文渊字德本奉敕書余嘗讀楊大年談
苑云千字文題敕貟外散騎侍郎周興嗣次韵敕字乃梁
字傳冩誤尔當時帝王命令尚未稱敕至唐顯慶中始云
不經鳳閣鸞䑓不得稱敕敕之名始定于此案此碑及唐
瑾撰華嶽庿碑皆文淵奉敕書後周距梁時未逺又陏薛
道衡撰老子碑唐𥘉虞丗南撰孔子廟堂杜如晦軰歐陽
詢書昭陵九成宫碑皆作奉敕如此類甚衆略舉一二要
知不獨始于顕慶大年之論非也然則唐人所謂不經鳯
閣鵉臺不謂之敕者盖言命令當繇庿堂出非謂敕之名
始于此也然文渊奉敕書碑而自著其字何哉
　　　　後周同州刺史普六如忠墓誌
右普六如忠墓誌普六如者楊忠隋髙祖父也後魏時賜
姓以誌考傳其事皆合惟其為都督涇豳雲顕鹽靈䓁六
州諸軍事而傅以豳為幽者盖傳冩誤尔
　　　　北齊隴東王感孝頌
右北齊隴東王感孝頌隴東王者胡長仁也武平中為齊
州刾史道經平隂有古冢詢訪耆舊以為郭巨之墓遂命
僚佐刻此頌焉墓在今平隂縣東北官道傍小山頂上隧
道尚存惟塞其後而空其前与杜預所見邢山上鄭大夫
冡無異冢上有石室制作工巧其内鐫人物車馬似是後
漢時人所為余自青社如京師徃還過之屡登其上按劉
向孝子圖云郭巨河内温人而􁉋道元注水經云平隂東
北巫山之上有石室世謂之孝子堂亦不指言何人之冡
不知長仁何所據遂以為巨墓乎(按頌有孝子堂之語/故知即水經所載也)
　　　　後周温州刾史烏丸僧脩墓誌
右後周烏丸僧脩墓誌僧脩本姓王氏梁南城矦神念之
子太尉僧辨之弟歸後周仕為温州刾史卒元和姓纂及
唐宰相世系表皆云神念父囧為䕶烏丸校尉因號烏九
王氏今墓誌乃云僧修歸周賜姓烏丸又諸書皆云神念
謚壮而墓誌作荘唐表云僧修生景孝而墓誌云名詳字
景孝皆當以墓誌為正
　　　　北齊長楽王尉景碑
右北齊長楽王尉景碑按北齊書景字士真而碑云字副
羽盖傳之誤
　　　　北齊馮翊王平等寺碑
右北齊平等寺碑題太宰馮翊王㝎光像寳殿碑馮翊王
者名潤齊神武子也碑云寺魏廣平王懐所立永平中造
㝎光銅像一區髙二丈八尺属魏季像在寺外未果移入
其後齊髙祖過洛始遷像入寺至潤又増修殿宇焉據楊
衍之洛陽伽藍記云孝昌三年十二月中此像靣有悲容
両目垂淚三日而止其後尔朱榮北海王尔朱兆入洛陽
像皆悲泣如𥘉每經神騐朝野惶懼其事甚異而此碑不
載
　　　　北齊臨淮王像碑
右北齊臨淮王像碑臨淮王者婁定遠也此北齊書和士
開傳定逺与趙郡王叡謀出士開為兖州刾史未行士開
納賂定逺得留復出定逺為青州刾史責叡以不臣之罪
而殺之定逺歸士開所遺加以餘珍賂之乃免如史所書
定逺可謂小人矣㝎逺本傳但云封臨淮郡王而不書其
為青州者闕也又定逺従弟叡既附見定逺傳而于外戚
傳又重出南北朝諸史猥并類如此可笑也
　　　　北齊白長命碑
右北齊白長命碑云公字長命而其名己殘缺長命白建
之父也北齊書及北史建傳皆云父名長命者盖齊魏間
人多以字為名耳
　　　　北齊大安楽寺碑
右北齊大安楽寺碑其頞題廣業王大安樂寺碑廣業王
者尉萇命之子破矦也碑云魏末離亂萇命嘗營䕶此寺
其後破矦与其弟興敬復加營葺故立此碑按北史及北
齊書有尉長命傳今碑乃作萇命又史云其卒謚武壮而
碑乃作武荘當以碑為正破矦嘗仕為中書令尚書左僕
射尚書令錄尚書亊封廣業王官甚顯而史無傳
　　　　北齊司空趙𧺫碑
右北齊趙𧺫碑按北齊書列傳云𧺫天統二年除滄州刺
史武　中卒于官今以碑考之𧺫自滄州還闕除吏部尚
書判外兵省事遷光祿大夫以本官兼尚書左㒒射出行
懐州事轉膠州刾史封南泉郡王乃卒史皆不書而云卒
于滄州誤矣
　　　　北齊贈司空趙奉碑
右北齊趙奉碑奉彦深父也碑云父諱奉字奉伯而北齊
書及北史但云名奉伯而己碑又云父清河府君剖符東
秦著績齊土久于其職遂即家焉今為平原貝丘人也而
史乃云彦深髙祖父難為清河太守遂家清河清河後改
為平原二事不同皆當以碑為正惟史以謂彦深本名隱
避齊庿諱故以字行而碑直書為隱何哉
　　　　北齊冝陽國太妃傅氏碑
右北齊冝陽國太妃傅氏碑其額題故女侍中宜陽國貞
穆太妃傅氏碑碑云太妃諱華清河貝丘人也按北史後
魏置女侍中視二品然本後宫嬪御之軄今以宰相母為
之惟見于此傅氏趙彦深之母有賢操事載于史
　　　　北齊赫連子恱清德頌
右北齊赫連子恱清德頌據北史列傳子恱為鄭州刾史
郡人請為立碑詔許之碑所載亦同而碑乃在今許昌者
按隋書地里志穎川郡舊置潁州東魏改曰鄭州後周改
曰許州又傅云子恱天保中為揚州刺史而碑作陽州者
按地里志東魏于冝陽置陽州後周改為熊州云
　　　　隋興國寺碑隂
右隋興國寺碑隂丁道䕶書道䕶所書興國啓法両寺碑
皆在襄陽歐陽公嘗淂啓法寺碑列于集古錄中而于大
學官楊襃䖏見興國寺碑以不得入錄為恨今碑隂又有
襄州鎮副揔𬋩栁止戈以下十八人姓名字畫尤完好歐
陽公所未見也蔡君謨題其後云在杭州日坐有客曰小
說稱丁真永草永固知名丁何人也予謂道䕶豈其人耶
按法書要錄丁覘与智永同時人善隷書世稱丁真永草
非道䕶也
　　　　隋齊國太夫人楊氏墓誌
右隋齊國太夫人楊氏墓誌云夫人字季姜僕射髙頴母
也隋書頴傳云頴以母憂去軄開皇二年伐陳詔穎莭度
諸軍據此頴之丁内艱盖在開皇𥘉今以墓誌考之楊氏
之卒乃在十年傳稱頴既貴其母常誡以逺禍後頴竟以
危言為煬帝所誅如其言可謂賢母矣常恨不著其姓氏
今乃見于此云
　　　　隋化善寺碑
右隋化善寺碑在徐州碑隂有郎餘令題記云隋尹式撰
余元祐間侍親官彭門時為兒童淂此碑今三十餘年矣
　　　　隋願力寺舎利寶塔函銘
右隋願力寺舎利寳塔函銘仁夀三年相州刺史薛胄建
唐劉禹錫集載僧靈澈詩有云經来白馬寺僧到赤烏年
禹錫稱其工因讀此銘序亦以白馬之寺對赤烏之年乃
知前人己有此語盖隋間文體大率以偶儷為工雖格力
卑弱然用事親切時有可喜也
　　　　隋周羅㬋墓誌
右隋周羅㬋墓誌無書人姓名而歐陽率更在大業中所
書姚辨墓誌元長夀碑与此碑字體正同盖率更書也往
時書學博士米芾善書尤精于鍳裁亦以余言為然羅㬋
名将隋史有傳今以墓誌考之羅㬋在陳自鍾離太守遷
秦郡而史不載又史云開皇中自豳州刾史轉涇州母憂
去軄復𧺫授豳州遼東之役徴為水軍縂管進為上将軍
而墓誌自豳州為水軍縂管進上将軍然後為涇州其遷
拜次苐皆不同又史云拜東宫右虞候率而墓誌為左監
門率史云轉右衛率而墓誌為右監門武候率史云自右
武候大将軍進授上将軍而墓誌不載盖未嘗拜此官也
皆當以墓誌為據
　　　　隋禹廟殘碑
右隋禹庿殘碑其文字磨㓕十五六而其末隱隱可辨云
㑹稽郡(下缺/三字)史陵書筆法精妙不减歐虞案張懐瓘書断
云禇遂良嘗師史陵盖當時名茟也今此碑摩㓕而僅存
世之蔵書者皆未嘗有非余収錄之冨則遂不復見于世
矣
　　　　隋黄門侍郎桞旦墓誌
右隋栁旦墓誌以考隋史列傳其始終事跡皆同惟傳云
攝判黄门侍郎而墓誌云檢校黄門侍郎小異尔又墓誌
載旦六子燮則綽楷濬亨而元和姓纂与唐史宰相世系
表皆云旦五子而闕其苐五子濬亦當以墓誌為是也
　　　　隋尚書左僕射元夀碑
右隋元夀碑虞世基撰歐陽詢書按隋史夀開皇中為尚
書主爵侍郎而碑云主爵郎碑云從晋王伐陳時兼楊州
長史授行軍縂𬋩長史平陳遂為楊州縂管府長史遷尚
書左丞而史但云自元帥府屬平陳入為左丞尔又為太
常少卿時兼雍州司馬史亦不載其卒贈尚書左㒒射光
祿大夫封博平矦而史但云贈右僕射皆其闕誤史云夀
在周封儀隴縣矦而碑作儀龍矦今按隋書地里志有儀
隴縣属巴西郡而無儀龍未知孰失也
　　　　隋西林道塲碑
右隋西林道塲碑題太常博士歐陽詢撰而不著書人名
氏余家蔵隋姚辨墓誌元夀碑皆率更在大業中為愽士
時所書与此碑字體絶不類知其非率更書也
金石錄卷苐二十二
(癸未十二月十三日命工吕建矦造日離海研成試茟書/此甚楽)
金石錄卷苐二十三　䟦尾十三(唐)
唐司空竇抗墓誌
後周黄羅刹碑
隋桂州縂管侯莫陳頴墓誌
唐孔子廟堂碑
唐杜如晦碑
唐房彦謙碑
唐房彦謙碑隂
隋衛尉卿竇慶墓誌
唐大理卿郎頴碑
唐丹州刺史張崇碑
唐昭陵刻石文
唐昭陵六馬賛
唐益州長史裴鏡氏碑
唐温彦博碑
唐贈高熲禮部尚書詔
唐河间元王碑
唐弘濟寺碑
唐段志玄碑
唐獨孤使君碑
唐晋祠銘
唐相州刾史侯莫陳肅碑
唐孔頴逹碑
唐太府卿李襲譽墓誌
後周大宗伯唐瑾碑
陏皇甫誕碑
　　　　唐司空竇抗墓誌
右唐竇抗墓誌歐陽詢撰并書其所歴官新舊史所書頗
多闕略盖抗在隋自岐州刺史遷兾州又遷定州又為遼
東道行軍搃𬋩改朔州道遂授持莭幽易燕檀四州諸軍
事幽州縂𬋩幽州刺史而史直云自岐州轉幽州搃𬋩其
歸唐為弘化道安撫大使遷光祿大夫又為左武候大将
軍時以本領同州刺史史皆不載其卒史言謚宻而誌作
容新史言贈司徒而誌作司空舊史亦為司空與誌合
　　　　後周黄羅刹碑
右後周黄羅刹碑虞丗南撰羅刹仕周為行軍搃𬋩其子
君漢唐𥘉為将有功武德中為父追立此碑按後魏元义
本名夜义其弟刹本名羅刹元樹遺公卿書譏詆以為夜
义羅刹皆鬼名也今羅刹周人去魏不逺猶以為名何哉
　　　　隋桂州縂𬋩侯莫陳穎墓誌
右隋侯莫陳穎墓誌隋書有傳以其事考之多合惟傳言
頴謚曰㝎而誌不載按誌云公苐四子尚書考功郎中乹
㑹而傳作䖍㑹乾䖍義理皆通然予嘗淂乾㑹碑乃云名
肅字乾㑹元和姓纂所載亦同疑其以字行尔盖隋唐間
人多如此
　　　　唐孔子庿堂碑
右唐孔子庿堂碑虞丗南撰武德時建而題云相王旦書
額者盖舊碑無額武后時増之尔至文宗朝馮審為祭酒
請琢去周字而唐史遂以此碑為武后時立者誤也􁧬宗
所書舊頞云大周孔子庿堂之碑今世蔵書家淂唐人所
收舊本猶有存者云
　　　　唐杜如晦碑
右唐杜如晦碑虞世南撰驗其字畫盖歐陽訽書也如晦
唐偉人史家立傳不應草草今以碑考之頗多異同傳言
如晦大業中嘗以選𥙷滏陽尉棄官去而碑言在隋𧺫家
為雍州從事及煬帝幸江都代王使君判留守事盖如晦
未嘗為滏陽尉而亦未嘗棄官去也傳言秦王為皇太子
授左庶子而碑作右庻子傳言為檢校侍中攝吏部尚書
而碑作躡侍中吏部尚書傳云其祖名杲而碑所書乃名
徽傳云謚曰成而碑所書乃誠也盖此碑乃太宗手詔世
南勒文于其石其官爵祖父名諱不冝有誤皆可正史氏
之失矣
　　　　唐房彦謙碑
右唐房彦謙碑彦謙玄齡父也在陏任司隷刺史出為涇
陽縣令卒官不大顯而隋書立傳二千餘字者盖修史時
玄齡方為宰相故也彦謙自曽祖而下三世皆封壮武矦
隋唐史玄齡所書皆同獨此碑作荘武未知孰是碑李百
薬譔歐陽詢八分書在今齊州章丘縣界中世頗罕傳
　　　　唐房彦謙碑隂
右唐彦謙碑隂具載彦謙㱕葬恩禮儀物之盛太宗遇玄
齡可謂厚矣盖厚其禮所以責其報也太宗可謂善任人
矣
　　　　隋衛尉卿竇慶墓誌
右陏竇慶墓誌慶曽祖略祖溫善父榮定北史及北齊後
周隋書皆有傳諸史皆云慶祖名善而慶之兄抗墓誌乃
云名温唐書宰相世系表以為善一名温今此誌名温善
皆不可考慶大業中仕為衛尉卿史云為羣賊所殺而墓
誌云為賊盧圓月所殺墓誌貞觀四年刻其小楷工妙不
减歐虞惜其不著名氏也
　　　　唐大理卿郎穎碑
右唐郎穎碑李百薬撰歐陽公集古錄云頴父名基字世
業而百薬書頴世次但云父世業又書頴兄茂碑亦然考
其碑文有皇基締構之言則基字當時公私無所諱避而
百薬書頴父字而不名不詳其義是以君子貴乎博學余
按隋及唐𥘉人多以字為名故雖一時名卿其名字混淆
略不可考又按頴字楚之其事跡雑見北史隋書皆書為
椘之而不載其名穎獨唐書郎餘令傳云祖頴字楚之至
于傳中叙述行事止称楚之疑其亦以字行耳
　　　　唐丹州刺史張崇碑
右唐丹州刺史碑首尾已殘缺其可見者云公諱崇字平
髙按新唐書劉裴傳後載𧺫義功臣事迹有張平髙云綏
州人従唐公平京城累授左領軍将軍蕭國公貞觀𥘉為
丹州刾史坐事以右光禄大夫還第卒今以碑考之其事
皆同惟傳以字為名耳
　　　　唐昭陵刻石文
右唐昭陵刻石文太宗為文德皇后立歐陽詢書其文具
載于太宗實錄今石刻已磨㓕故世頗罕傳其略可見者
有云無金王之寶玩用之物木馬寓人有形而已欲使盗
賊息心存亾無異又云俯視漢家諸陵猶如蟻垤皆𬒳穿
窬今營此陵制度卑狹用功省少望与天地相畢永無後
患其言非不丁寕切至也然竟不温韜之􁧻太宗英武聦
明過人甚逺而于此眷眷不忘何哉以此知死生之際能
超然無累者賢哲之所難也又云國家府蔵皆在目前与
在陵内何異其詞尤陋淂無為後世達士所笑乎
　　　　唐昭陵六馬賛
右唐陵六馬賛𥘉太宗以文德皇后之葬自為文刻石于
昭陵又琢石象平生征伐所乗六馬為賛刻之皆歐陽詢
八分書世或以為殷仲容書非是至諸降将名氏乃仲容
書耳今附于卷末云
　　　　唐益州長史裴鏡氏碑
右唐裴鏡民碑殷令名書令名与其子仲雍皆以能書擅
名一時而令名遺跡存者惟此碑尔筆法精妙不减歐虞
惜不多見
　　　　唐温彦博碑
右唐温彦博碑歐陽公集古錄䟦顔勤禮碑後云按唐書
温大雅字彦弘弟彦博字大臨弟大有字彦将兄弟義當
一體而名大者字彦名彦者字大不應如此盖唐世諸賢
名字可疑者多封德彛云名倫房玄齡云名喬髙士亷云
儉顔師古云名籕而皆以字行倫喬儉籕在唐無所諱不
知何避而行字余按顔之推家訓云古者名終則諱之字
乃可以為孫氏江南至今不諱字也河北士人全不辨之
名亦呼為字字固為字尚書王元景兄弟皆號名人其父
名雲字羅漢一皆諱之其餘不足怪也又顔師古匡謬正
俗載或問人稱字而不称名者何也師古考諸典故以称
名為是盖當時風俗相尚如此𥘉無義理也然師古既立
論以稱名為是而乃以字行殆不可暁也已
　　　　唐贈高熲禮部尚書詔
右唐贈高熲詔書貞觀十一年改葬有詔贈礼部尚書其
事當載于史而陏書熲列傳唐書帝紀太宗實錄皆不載
　　　　唐河間元王碑
右河間元王孝㳟碑按新唐書孝恭自宗正卿歴涼州都
督晋州刺史貞觀𥘉為禮部尚書以卒今以碑考之自宗
正遷禮部尚書坐事免尋復舊任俄授梁州都督改晋州
刾史与司空無忌等同時册拜觀州刾史世世承襲𣸪授
光祿大夫礼部尚書盖孝㳟凡三為尚書一免官一拜世
襲刾史本傳皆不載而以梁州為涼者亦誤也又唐𥘉功
臣皆云圖形凌烟閣而此碑乃作戢武閣戢武之名不見
于他書惟當時石刻數數有之豈凌烟先名戢武而後改
之耶
　　　　唐弘濟寺碑
右唐弘濟寺碑在今汾州據唐㑹要此碑李百薬撰唐太
宗𥘉即位下詔于建義以来交兵之䖏爲義士㓙徒隕身
戎陳者各建寺刹兮命儒臣爲銘凡七碑余所淂者汜水
䓁慈吕州普濟豳州昭仁与此碑凡四而虞世南禇遂良
所建今皆亾矣
　　　　唐段志玄碑
右唐段志玄碑以唐史考之多不合碑云公諱某字志玄
而其名已殘缺然史𥘉不載其名也碑云鄒平人而史云
臨淄人碑云謚忠壮而史云謚忠肅舊史亦作忠壮与碑
合又碑云圖形戢武閣按唐史及諸書功臣圖形皆云凌
烟阁𥘉余淂河間元王碑云圖形戢武意謂凌烟先名戢
武後改之尔今淂断碑亦同由是益知前言之不謬二碑
皆當時所立不應差誤也
　　　　唐獨孤使君碑
右唐獨孤使君碑云君諱某字延夀而其名殘缺不可辨
延夀陁子也陏書外戚傳云陁二子延福延夀元和姓纂
亦云陁生延夀皆不著其名又姓纂云延夀封新蔡公而
碑云封新蔡縣開國男亦當以碑為正
　　　　唐晋祠銘
右唐晋祠銘太宗撰并書晋祠者唐叔虞祠也髙祖𥘉𧺫
兵禱于叔虞祠至貞觀二十年太宗為立碑
　　　　唐相州刾史侯莫陳肅碑
右唐侯莫陳肅碑肅桂州搃管頴之子也元和姓纂所載
侯莫陳氏云其先後魏别部居庫斛真水周書云代武川
人世為渠帥随魏南遷為侯莫陳氏余嘗得頴及頴之孫
涉墓誌皆云本劉姓系出楚元王交頴墓誌則以為父崇後
周時賜姓涉墓誌則以為崇王父豐後魏時賜姓二說已
自不同而肅碑乃云漢中山靖王勝之後勝曽孫邵謀誅
王莾不宻避難于代因左言而命氏改姓侯莫陳焉自古
史傳所載容有異同今頴肅􁂮三世歲月相接而碑誌所
書自相乖戻如此皆莫知其孰是豈其姓氏本出夷虜而
唐𥘉以族望相髙故妄言出于名胄以欺眩丗俗𥘉無所
稽據乎不然殆不可考也已
　　　　唐孔頴逹碑
右唐孔頴逹碑于志寕撰世傳虞永興書據碑云頴達卒
于貞觀二十一年時世南之亡久矣然騐其筆法盖當時
善書者規摹丗南之書而為者也
　　　　唐太府卿李襲譽墓誌
右唐李襲譽墓誌唐史列傳載襲譽官閥甚略據墓誌云
武德𥘉拜太僕卿出為潞州搃𬋩尋徴拜太府卿而傳言
髙祖定長安授太府少卿者盖傳誤傳言襲譽坐私憾杖殺
番禾丞劉武嘗廢爲民流泉州卒而墓誌不載疑諱之也
　　　　後周大宗伯唐瑾碑
右周唐瑾碑以後周書及北史列傳校之首尾皆牴牾不
合傳云字附璘而碑云字子玉傳曰始仕爲尚書員外郎
而碑云釋褐員外散騎侍郎傳云𥘉封姑臧縣子而碑云
永昌子傳云爲吏部尚書以父憂去軄㝷𧺫令視事而碑
云爲周太祖記室其年丁武公憂𧺫𣸪太子舎人傳云爲
驃騎大将軍開府儀同三司進爵臨淄伯轉吏部尚書于
謹伐江陵以爲元帥府長史而據碑爲吏部尚書皆在爲
驃騎帥府及元帥長史以前又其改封淄川伯盖為龍􁑂
将軍時而其為開府乃進爵為公傳云六官建授礼部中
大夫而碑云授宗伯傳云出為蔡州刾史歴柘州硤州轉
􁉥州縂𬋩府長史入為吏部中大夫歴御正納言中大夫
乆之除司宗中大夫兼内史卒于位而碑云先為柘州刾
史乃遷蔡州授司宗御正纳言又轉􁉥州搃𬋩尋遷小宗
伯乃薨其遷拜次苐不同如此傳云瑾嘗為户部尚書硤
州刾史史部中大夫今據碑皆未嘗拜而栢州碑作柘碑
云瑾嘗為黄門侍郎又為散騎常侍尋領大著作修國史
及𧺫居注又侍中傳皆不載其卒也傳云贈小宗伯而碑
云贈華州刺史傳云謚方而碑云謚曰懿碑于志寕撰貞
觀中其孫皎所立後周書北史皆唐𥘉脩距瑾之卒歲月
未逺而顛倒錯謬如此然其官爵名字子孫不應有誤皆
當以碑為據也
　　　　隋皇甫誕碑
右隋皇甫誕碑余嘗淂誕墓誌又得此碑以攷北史及隋
書列傳云誕字玄慮而碑誌皆作玄憲傳云隋髙祖受禅
為兵部侍郎數年出為魯州長史開皇中復為比部刑部
刑曺二侍郎遷治書侍御史為河南道大使及還奏事稱
旨令判大理少卿明年遷尚書右丞以碑誌參攷誕自司
徒至主簿出授長史俄除益州縂𬋩府司法徴授比部侍
郎盖未嘗拜兵部而其為河北河南安撫大使乃任右丞
時皆史家之􁅜惟墓誌稱誕嘗為司徒主簿而不載傳与
墓誌皆云為魯州長史而碑作廣州則疑碑之脱漏墓誌
乃葬時所述然碑亦貞觀中其子無逸追建不應差謬而
不同何也
金石錄卷苐二十三
(癸未冬甚煖十二月十九日乍作風霰頗/烈抄/畢是卷)
金石錄卷苐二十四　䟦尾十四(唐)
唐益州學舘庿堂碑
唐萬年宫碑隂題名
唐薛収碑
唐崔敦禮碑
唐贈左僕射楊逹碑
唐李靖碑
唐辨法師碑
唐蘭陵長公主碑
唐清河公主碑
唐趙弘智碑
唐登封纪號文
唐司元太常伯竇德玄碑
唐于志寕碑
唐弘文舘學士顧君墓誌
唐碧落碑
唐興昔亡單于阿史那彌射碑
唐阿史那忠碑
唐明徴君碑
唐黎尊師碑
唐李勣碑
唐陽翟矦夫人陸氏墓誌
唐少姨廟碑
唐啓母廟碑
唐房玄齡碑
唐髙士亷塋兆記
　　　　唐益州學舘庿堂記
右唐益州學舘廟堂記成都縣令顔有意撰人題法曺陳
玉文學太子詹事待詔弘文舘陵州長史而姓名残缺不
可辨集古錄直以爲有意撰非也碑隂載當時官僚姓名
後人題云此記賀遂亮撰未知果是否記文叙述前丗遺
迹考究同異文詞古雅甚可喜也
　　　　唐萬年宫碑隂題名
右唐萬年宫碑隂者髙祖自為萬年宫碑然宰相而下
皆題名于其隂余每覧此碑見長孫無忌禇遂良許敬
宗李義府同時列名未嘗不掩卷太息以為善惡如水
火決不可同噐惟人主能辨小人而逺之然後君子道長
而天下治若俱収用則小人必得志小人得志則君子必
𬒳其祻如無忌遂良是已然知人帝尭所難非所以責髙
宗也
　　　　唐薛収碑
右唐薛収碑文字殘缺其可讀䖏以唐史校之無甚異同
惟収之卒謚曰懿而史不書爾又収之子元超據唐史及
此碑皆云名元超而楊炯盈川集載炯所爲元超行狀乃
云名振字元超盖唐𥘉人多以字爲名耳
　　　　唐崔敦禮碑
右唐崔敦礼碑按新唐書列傳云敦禮字安上而宰相世
系表則云名安上字敦禮今此碑所書与表合然舊史及
碑皆言敦禮本名元禮髙祖爲改名焉其孫兢墓誌亦云
名敦礼盖疑其以字行耳又世系表其末載崔氏爲宰相
者二十餘人而獨不著敦禮盖乃其闕漏也
　　　　唐贈左僕射楊逹碑
右唐贈左僕射楊逹碑逹觀王雄弟也煬帝時官主纳言
卒贈吏部尚書唐顯慶中以武后外祖父加贈左僕射官
爲之立碑以隋書列傳攷之時有異同傳云字士逹而碑
云字叔壮傳云年六十二而碑云年六十五皆當以碑爲
正又傳云謚恭而碑云謚懿余集錄有李嶠所撰武后母
墓碑亦云謚爲恭与傳合未知孰是也
　　　　唐李靖碑
右唐李靖碑集古錄云靖之封衛國公也授濮州刺史盖
太宗以功臣為丗襲刺史後雖不行史冝書而不書者闕
也余按新史長孫無忌傳載無忌以下授世襲刺史者凢
十四人姓名具存盖其事以見于他傳則于本傳似不必
重載也
　　　　唐辨法師碑
右唐辨法師碑薛純陁書歐陽公集古錄云純陀太宗時
人其書有茟法意其當時必為知名士而今世人罕知者
然亦不傳于世集古所淂純陁書止此而已余按法書要
錄云薛純陁學歐草微傷肥鈍亦通之亞也然則純陀當
時知名矣余又得純陁八分書比千碑歐陽公所未嘗
見也與純陁同時有薛純唐太宗命書砥柱銘者其
筆法與純陁絶相類疑即一人盖唐𥘉時人姓名多如
此耳
　　　　唐蘭陵長公主碑
右唐蘭陵長公主碑李義甫撰據唐書列傳公主太宗
苐十二女而碑云苐十九女盖傳誤也
　　　唐清河公主碑
右唐清河公主碑公主太宗女也碑云下嫁程知莭之子
䖏亮知莭碑及唐史知莭列傳元和姓纂所載皆同惟公
主列傳作懐亮非是唐史一書而首尾自相乖戾者甚衆
非特此也
　　　　唐趙弘智碑
右唐趙弘智碑云弘智字䖏仁而史不載又云自太子舎
人為吏部貟外郎遷國子博士檢校吏部郎中尋為越王
府長史兼檢校吏部侍郎遂轉黄門侍郎舊史亦云累遷
而新史直云繇太子舎人拜黄門侍郎爾又弘智為國子
祭酒尝領東宫賔客而新舊史亦皆不載
　　　　唐登封紀號文
右唐登封紀號文凢両碑皆髙宗自撰并書其一大字磨
崖刻于山頂其一字差小立于山下然後世頗罕傳政和
𥘉余親至泰山得此二碑入錄焉
　　　　唐司元太常伯竇德元碑
右唐司元竇德玄碑以唐史本傳考之其事多合惟德
玄為御史大夫攝吏部礼部度支三尚書遂遷大司憲史
皆不載又其弟德逺史云封安樂男而碑作楽平皆當以
碑為正
　　　　唐于志寕碑
右唐于志寕碑以考唐史列傳其微時所歴官吏多不書
今亦不復錄錄其尤著者碑云大業十年為清河縣長而
傳云為冠氏長碑云自中書侍郎遷兵部授蒲州刺史不
赴後為衛尉卿判太常寺卿事以本官兼雍州别駕遷礼
部尚書而史皆不載史云自侍中拜尚書左僕射同中門
下三品頃之兼太子少師遷太傅顕慶四年以老乞骸骨
詔觧㒒射更拜太子太師仍同三品今以碑考之其𥘉拜
㒒射也未嘗領中書門下三品至罷㒒射乃為同中書門
下叅謀朝政皆史家之誤又案百官志唐𥘉宰相有參議
朝政參預朝政参知政亊其後有同中書門下三品同平
章亊永淳中遂以平章亊入銜而獨無参謀朝政之名盖
惟見于此耳
　　　　唐弘文館學士頋君墓誌
右唐頋君墓誌已殘缺亡其前一段以亊考之盖頋胤也
胤髙宗朝為弘文舘學士司文郎中卒姓名附見唐書令
狐德棻傳其子琮仕武后為宰相今此誌但云苐六子珫
䓁而無宗盖當時官未顯故不載歟
　　　　唐碧落碑
右唐碧落碑大篆書其詞則唐宗室黄公譔所述或云陳
遺王書或云譔自書皆莫可知李肇及李漢並言李陽氷
見此碑徘徊數日不去又言陽氷自恨其不如以槌擊之
今缺䖏是也此說恐不然陽氷嘗自述其書以謂斯翁之
後直至小生于他人書盖未嘗有所推許唐人以大篆
當時罕見故妄有稱說耳其實茟法不及陽氷逺
甚也
　　　　唐興昔亾單于阿史那彌射碑
右唐阿史那弥射碑弥射本西突厥尝歸朝後伐龜兹為
蘇海政所殺舊唐史紀彌射事甚詳多与碑合而新史所
書甚略加髙宗再為崐陵都䕶興昔亾單于皆不載碑云
單于諱某字彌射而缺其名不書史但言名彌射豈作碑
者為縁飾之乎
　　　　唐阿史那忠碑
右唐阿史那忠碑唐書列傳云忠尚宗室女定㐮縣主始
詔姓獨著史今此碑當時所立題云阿史那府君之碑而
元和姓纂亦云阿史那氏開元中改為史疑傳誤也唐太
宗親撥隋亂即位未㡬遂致太平其好賢楽善盖出天性
故一代之豪傑皆楽為之用如忠之徒出于降虜亦皆立
勲本朝著名後代雖云太宗天姿英􁧬絶人甚逺至于輸
忠盡節諸賢之助亦多矣嗚呼盛哉
　　　　唐明徴君碑
右唐明徴君碑徴君者梁人名山賔也髙宗朝其裔孫崇
儼以方伎進故立此碑舊唐史言髙宗自製文而書之非
也盖髙宗撰文髙正臣書耳
　　　　唐黎尊師碑
右唐黎尊師碑題云盧子昇字照隣撰按唐史盧照隣字
昇之與此碑不合盖唐初人多以字為名尔至以子昇為
昇之則疑史之誤
　　　　唐李勣碑
右唐李勣碑按唐史太宗属疾出勣為曡州都督髙宗
立台授撿挍洛州刾史今以碑考之其除洛州乃在太宗
朝髙宗即位授開府儀同三司尔又新舊史皆云勣年八
十六而碑云年七十六碑髙宗自撰其所書官爵年夀
皆可信不疑也
　　　　唐陽翟侯夫人陸氏墓誌
右唐陽翟侯夫人陸氏墓誌陽翟侯者禇遂賢也元
和姓纂及唐書宰相世系表載遂賢一子兼藝爲永州
司功今此誌云二子兼善兼愛而無兼藝兼善兼愛二
子姓纂唐史漏落容有之惟兼藝墓誌不書者何也
豈非唐表誤乎
　　　　唐少姨庿碑
右唐少姨庿碑楊烱撰少姨庿者則漢書云地里志嵩
髙少室之庿也其神爲婦人像者則故志相傳云唘母
塗山氏之妹也余按淮南子云塗山氏化爲石而生唘
其事不經固已難信今又以少姨為塗山氏之妺廟而
祀之其為淺陋尤甚盖俚俗所立淫祀也炯既載之于碑
又遂以為漢書所謂少室之庿者何其陋哉
　　　　唐啓母庿碑
右唐啓母庿碑崔融撰按淮南子云禹治鴻水通轘轅山
化為熊塗山氏見之慙而去至嵩髙山下化為石方生啓
禹曰㱕我子石破北方而啓生其說可為怪矣然漢武帝
幸緱氏至中嶽見夏后啓母石列于詔書則固已信之矣
其後郭璞注山海經顔師古注漢書皆具載其語而融又
文其事于碑流俗安得不惑乎自古荒誕之士喜為竒辝
怪說以欺世眩俗學士大夫能卓然不惑者盖鮮如啓母
化為石伊尹之母化為桑事尤不經難信然繇古訖今未
有非之者也嗚呼此君子所以悪攻乎異端也欤
　　　　唐房玄齡碑
右唐房玄齡碑文字摩㓕断續不可考究惟其名字僅存
其後題修國史河南公而名姓殘缺者禇遂良也按舊唐
史云玄齡名喬字丨玄齡而新史乃云名玄齡字喬今碑
所書与新史合惟宰相世系表又云玄齡字喬松者不知
何所據也
　　　　唐髙士亷塋兆記
右唐高士亷茔兆記唐史及元和姓纂皆云士亷父名勵
而北史作勱今此碑与北史合盖唐史及纂轉冩誤尔碑
許敬宗撰趙模書模字畫甚工盖貞觀中太宗命臨蘭亭
序者
金石錄卷苐二十四
　　　　　　　　　　　　　　㠯上二十四卷皆係
　　　　　　　　　　　　　　氷蕸翁手抄辛丑
　　　　　　　　　　　　　　觀稼樓飜閲謹識
金石錄卷苐二十五　䟦尾十五(唐/偽周)
唐禇亮碑
唐洛州制史賈公清德頌
唐歐陽詢妻徐夫人墓誌
唐㐮州孔子廟坣碑
唐㐮州刺史封公碑
唐奉禮郎岑子輿墓誌
唐醴泉縣令張仁藴德政碑
周武后昇中𫐠志碑
周武后封中嶽碑
周昇仙太子碑
周大雲寺碑
周武士彠碑
周孔昌寓碑
周崔敬嗣墓誌
唐祝府君碑
唐秦州都督唐宗碑
唐工部尚書姚璹碑
後周宇父舉碑
唐魏叔瑜妻王夫人墓誌
唐兵部侍郎崔兢墓誌
唐中興聖教序
唐聖教序碑側
唐徐有功碑
唐國子祭酒武承規墓誌
唐陜州刺史劉延景碑
唐修封禅壇記
　　　唐禇亮碑
右唐禇亮碑唐書云亮杭州人而碑云晋南遷家于丹
陽按元和姓纂自錢塘禇氏与亮族不同系唐史盖失
之
　　　唐洛州刺史賈公清德頌
右唐洛州刺史賈公清德頌按唐史循吏傳賈敦頥敦
實相繼為洛州刺史長史有恵爱郡人皆為刻石號棠
棣碑今敦實之碑亾矣此碑載初除洛州制書有云三
川之境是称都㑹六條之記允属時英蒲州刺史賈敦
頥体業強正識用優敏盖其名乃敦頥也又武后實錄
敦實傳中亦作敦頥以此知唐史傳冩之誤又按法書
要錄此碑王知敬書以知敬所書他石刻校之字畫不
類未知果知敬書否也
　　　唐歐陽詢妻徐夫人墓誌
右唐歐陽詢妻徐氏墓誌云徐始以夫恩封渤海郡君
㝷加渤海郡夫人最後以子恩封渤海太縣君按本朝
之制婦人既封郡君或郡夫人再以子貴加恩則直封
為郡太君郡太夫人不復為縣太君矣今徐既以夫貴
封夫人後以子恩纔封為太縣君盖一時之制如此又
不曰縣太君而曰太縣君与今名號亦異也唐制婦人
封邑次叙史家不載偶見于此耳
　　　唐㐮州刺史封公碑
右唐㐮州刺史封公碑宋之愻書字畫頗佳之愻之問
弟也兄弟皆小人之愻奴事武三思三思五狗之愻乃
其一以此知書特小技茍非其人亦何足貴哉
　　　唐㐮州孔子廟坣碑
右唐㐮州孔子廟坣碑于敬之撰其前題魯大司寇贈
太師宣尼父孔丘廟坣碑銘春秋之法或書字或書名
皆所以寓褒貶之意今敬之為孔子廟碑而斥其名何
哉
　　　唐奉礼郎岑子輿墓誌
右唐岑子輿墓誌云君諱子輿字安道南陽棘陽人也
曽祖之家祖文本父曼倩按元和姓纂及新唐書宰相
世系表載曼倩四子献羲仲翔仲休而無子輿今墓誌
云次苐献前太子典膳次苐前羲成均監主簿而無仲
翔仲休墓誌既云献義䓁則不云仲翔仲休容有之惟
子輿乃曼倩長子姓纂与丗系表當書而闕者何也
　　　唐醴泉縣令張仁藴徳政碑
右唐醴泉縣令張仁藴德政碑長夀三年立醴泉尉顔
真卿書按魯公雖尝為此官然在開元間而鲁公以貞
元元年為李希烈所害年七十六上距長夀三年實九
十餘歲是時犹未生也又茟法与鲁公他書不類以此
疑有姓名同者然碑武后時立而不用當時所製字或
云碑雖建扵長夀中至魯公為尉重書而刻之未可知
也(拠新史紀傳魯公以貞元元年被害年七十六而旧/史德宗實錄皆云殁于㒷元元年年七十七疑新史)
(誤)
　　　周武后昇中𫐠志碑
右周武后昇中述志碑武后自撰睿宗書碑極壮偉立
于嵩山之巔其隂鍾紹京書字畫皆二妙政和中河南
尹上言請碎其碑從之
　　　周武后封中嶽碑
右周武后封中嶽碑已殘缺書撰人名皆不可考然騐
其茟跡盖薛稷書也
　　　周昇仙太子碑
右周昇仙太子碑武后撰并書昇仙太子者王子晋也
是時張易之昌宗兄弟方有寵謟諛者以昌宗為子晋
後身故武后為葺其祠親銘而書扵其碑君臣宣淫無
恥類如此可發萬古之一笑也
　　　周大雲寺碑
右大雲寺碑賈膺福撰并八分書其茟法精可喜按旧
唐史云武后鑄九鼎圖冩山川物像命工書人賈膺福
薛昌客李元振鍾紹京䓁分題之紹京之書世固多有
膺福茟跡雖僅存然世亦未尝有称之者如昌容䓁書
遂不淂見以此知士所以自著于不朽者果在德而不
在藝也
　　　周武士彠碑
右周武士彠碑武后時追尊士彠為無上孝眀皇帝命
李嶠為碑文相王旦書石焉戎幕閑談載李徳𥙿言昔
為太原從亊見公牘中有文水縣牒称武士彠墓碑元
和年忽失亀頭所在碑上有武字凢十一䖏皆鐫去之
碑高大非人力所及未㡬武元衡遇害今此碑武字最
多皆刻畫完好無訛缺者以此知小說所載亊多荒誕
不可信類如此
　　　周孔昌寓碑
右周孔昌寓碑載其世系甚详云宣尼父三十六世孫也
十四丗祖潜吴侍中生晋豫章太守竺竺生大尚書冲冲
生大司農偘偘生秘書監滔滔生江夏太守侯俟生宋
尚書在丞㓜幼生尚書右丞遥之遥之生中書侍郎曅
曅生齊散騎常侍珮珮生梁侍中休源休源生陳黄門
侍郎宗範宗範生陳散騎常侍伯魚伯魚生隋祕書正
字德紹德紹生昌寓唐以前士人以族姓為重故雖更
千百年歴𢾗十世皆攷究自唐末五代之亂在朝者皆
武夫悍卒于是譜牒散失士大夫茫然不知其族系之
所自出豈不可惜也哉故余詳錄于此使後學論姓氏
者有考焉按此碑及梁史皆云休源冲八丗孫而元和
姓纂獨以為七代孫誤矣
　　　周崔敬嗣墓誌
右周崔敬嗣墓誌云祖咸考表而元和姓纂以咸為諴
表為儀表又新唐書崔光逺傳中宗在房州官吏皆不
為礼光逺祖敬嗣為刺史獨盡誠推奉帝德之及反正
有与敬嗣同姓名者每擬官帝輒超拜後召見悟非是
訪敬嗣已死即授其子汪五品官汪生光逺今以墓誌
考之敬嗣武后時實為房州刺史然墓誌載敬嗣長子
恱次子恊而無名汪者而姓纂亦云恱生光逺然則以
恱為汪盖史誤敬嗣卒于澄聖元年中宗反正其殁已
久屡遷他人官而不悟可謂昏矣
　　　唐祝府君碑
右唐祝府君碑府君諱綝欽眀父也碑欽眀自撰今南
京有漢祝睦两碑其一言君兆自重黎祝融苗胄其一
言其先高辛余按諸書重黎祝融皆帝高陽之後帝尭
高辛之子也睦碑既云出于重黎祝融又云出于高辛
自相抵牾莫可究考而此碑引丗本氏姓篇云祝氏軒
轅之後也史記周本纪武王克殷封黄帝之後于祝帝
尭之陳後于薊楽記云封黄帝之後于薊帝尭之後于
祝盖以黄尭末(丁阙/一字)同出有㷱由此史傳相交祝薊互
舉參攷丗本馬遷近之然司馬遷史記于族系多采丗
本不知丗本果可盡信否盖君子于學有所不知阙焉
可也
　　　唐秦州都督唐宗碑
右唐唐宗碑云君諱宗字徴仁而唐書宰相丗系表云
名丗宗碑又云祖諱子政而丗系表作二政皆當以碑
為正宗宰相休璟祖也仕隋為朔方郡丞行守郡亊大
業末為賊梁師都所殺神龍中贈秦州都督
　　　唐工部尚書姚璹碑
右唐姚璹碑按新唐書璹列傳云為夏官侍郎坐族弟
敬莭叛貶桂州長史而碑云自兵部侍郎以敬莭犯法
改授司府少卿檢校㝎州刺史㝷即真轉都督廣循䓁
二十三州諸軍亊廣州刺史後替還仍以前累重貶桂
州又璹為宰相時尝為西京㽜守而史不載璹以妖妄
謟諛事武后其事蹟皆不足取而扵官秩闕漏不可不
記者所以正史官之失也璹微時所歴官列傳尤簡畧
今皆不復載云
　　　後周宇文舉碑
右後周宇文舉碑盧思道撰神龍中其曽孫敞追建以
後周書考之官閥亊跡多同惟碑云公諱㪯字神舉而
史但言名神舉而已又史云其曽祖名求男而碑止言
名求史云祖名顯和而碑止言名和亦皆不同其卒也
史云宣帝以宿憾殺之而碑称遘疾薨疑作碑者爲諱
其事當以史爲正
　　　唐魏叔瑜妻王夫人墓誌
右唐王夫人墓誌夫人魏叔瑜妻華之母也誌無書撰
人姓名騐其茟法盖華自書華以草隷擅名一時然石
刻見于今者絶少此誌丗尤罕傳云
　　　唐兵部侍郎崔兢墓誌
右唐崔兢墓誌云公諱兢字眀慎祖敦礼父守業案旧
唐書敦礼列傳云孫貞慎神龍𥘉為兵部侍郎元和姓
纂新史宰相丗系表所書亦同今以墓誌考之其家世
及名位皆合惟不著其名而以明為貞者皆唐史及姓
纂之闕誤也
　　　唐中興聖教序
右唐中興聖教序中宗為三藏法師義净所作唐奉一
書刻石在済南長清縣界四禅寺寺在深山中義净真
身塔尚存今屡徃㳺焉淂此文入錄案御史䑓記奉一
齊州人善書翰武后時為御史後坐誅剪皇族廢
　　　唐聖教序碑側
右聖教序碑側云則天尝淂玉册上有名十二字朝野
不䏻識義净䏻瀆其文曰天册神皇萬歲忠輔聖母長
安證聖元年五月上之詔書褒答案宋莒公紀年通譜
武后以證聖元年九月授天册金輪聖神之號故大赦
改元先是司餼局人于水際淂石函有玉册云神皇万
歲忠輔聖母長安故改元恊瑞其父与義净所載小異
云余尝謂義净方外之人而區區為武后称述符命可
笑也然陶弘景號称一代髙士在梁武時亦屡上圖䜟
豈獨義净哉
　　　唐徐有功碑
右唐徐有功碑徐彦伯撰以新舊唐史考之其本末皆
同惟旧史云長安二年卒年六十二碑云三年卒年六
十八新史亦年六十八与碑合
　　　唐國祭酒武承規墓誌
右唐武承規墓誌蘇頲撰顔魯公家廟碑載魯公之父
名惟貞字叔堅尝為太子文學今此誌題太子文斈顔
叔堅書豈非以字行乎家廟碑又称叔堅受茟法于舅
殷仲容特以草隷擅名云
　　　唐陕州刺史劉延景碑
右唐劉延景碑延景女為睿宗妃生譲帝者碑云夫人
房氏以景雲元年贈沛國夫人二年歲次丁亥祔窆
于延景之墓按睿宗以景雲元年六月即位改元歲次
庚戍眀年歲在辛亥而碑作丁亥誤也碑載延祐四子
温玉承顔璵琪而和元姓纂以璵為瑗盖姓纂之謬
　　　唐修封禅壇記
右唐修封禅壇記賈膺福書初余淂膺福八分書大雲
寺記爱其茟法後又淂此記字為小楷尤工妙可喜云
金石錄卷苐二十五
金石錄卷苐二十六　䟦尾十六(唐)
唐并州長史崔敬嗣碑
唐贈右僕射王洎碑
唐嶲州都督姚懿碑
唐盧懐慎碑
唐琅邪王冲墓誌
唐玄元觀尹尊師碑
唐河侯新祠頌
唐郭知運碑
唐大雲寺禅院碑
唐六公詠
唐凉國長公主碑
唐衞尉正卿泉君碑
唐左驍尉大将軍趙元禮碑
唐王方翼碑
唐龍角山纪聖銘
唐冠軍大将軍臧懐亮碑
唐萧灌碑
唐楊暦碑
唐汝陽王長女墓誌
唐南嶽真君碑
唐立梁宣帝眀帝二陵碑
唐孝義寺碑隂碑
唐景陽井銘
唐代國長公主碑
唐趙冬㬢祭仲山甫文
唐觧琬碑
唐贈衮州都督裴守真碑
唐屯㽜令邢義碑
　　　唐并州長史崔敬嗣碑
右唐崔敬嗣按唐史崔光逺傳中宗在房州光逺之祖
敬嗣為刺史盡誠推奉帝徳之及反正有与敬嗣同姓
名者每擬官輒超拜後召見悟非是訪真敬嗣已死乃
用其子余集錄有光逺祖墓誌其卒在武后朝此碑敬
嗣盖中宗時誤遷官者也而碑乃云景龍元年有制追
不時至中宗對宰相称其姓名三令使者趣之及謁見
即日拜羽林将軍二說不同豈中宗既召見乃悟其非
是欤
　　　　唐贈右僕射王泊碑
右唐王洎碑洎王仁皎父也元和姓纂唐書宰相丗系
表皆云名文洎而碑云名洎字文洎云
　　　唐嶲州都督姚懿碑
右唐姚懿碑懿崇父也拠碑及唐書宰相丗系表皆云
公諱懿字善意而崇子奕碑与元和姓纂乃云名善意
豈非以字行乎懿隋末唐初人仕至嶲州都督開元間
崇爲宰相立此碑
　　　唐盧懐慎碑
右唐盧懐慎碑蘓頲撰其叙懐慎官閥甚畧云公諱德
慎字懐慎而史不載其字又云上因㳺鄠杜北望京闕
巋然有公之别廬抵其宅室甚陋據此所書乃眀皇尝
親幸其第而史云馳使問之非也史又云懐慎属疾宋
璟盧從愿候之臨别執二人手曰上求治切然享國乆
稍勌于勤将有憸人乘間而進矣盖謂楊李也果如此
懐慎可謂先見然獨新史有之旧史不載按懐慎以開
元四年卒是時眀皇新即位登用賢俊銳于為治之時
也乃曰享國乆勌于勤何哉疑初無此事盖唐史喜取
小說所載故事多謬誤以此知是非去取秉史茟者豈
可不慎
　　　唐琅琊王冲墓誌
右唐琅琊王冲墓誌冲越王貞子也貞元遷房陵貞与
冲謀反正舉兵未㡬父子皆敗開元六年始詔陪葬昭
陵武后革命毒流海内而唐之宗室被祸尤甚冲父子
特畏誅剪故舉兵尔非有他謀也倉卒無援卒就夷滅
哀哉
　　　唐玄元觀尹尊師碑
右唐尹尊師碑郭謙光八分書謙光八分初不見称于
唐人歐陽公獨称之以謂不减韓蔡史李四家余因訪
求乆之淂崔敬嗣及此碑著錄焉
　　　唐河侯新祠頌
右唐河侯新祠頌秦宗撰云河伯姓馮夷名字公子潼
鄊華隂人也按張懐太子張衡傳注引聖賢冡墓記亦
二馮夷者弘農華隂潼鄊隄首里人服八石淂水仙為
河伯又引龍魚河圖曰河伯姓吕名公子夫人姓馮名
夷三說雖異然其為無所稽拠則同也嗚呼自古荒誕
之說惑人雖聰眀之士猶或不免况庸人乎
　　　　唐郭知運碑
右唐郭知運碑蘇頲撰知運有两碑其一張說文唐書
知運傳載其子二人曰英傑英乂而蘇張二公所為碑
書其子四人曰英傑英奇英恊英彦而無英乂歐陽疑
焉以為英奇等三子皆在唐不顯史家闕漏或有之英
人尝為西川節度使其事甚著史官不應差其丗家而
蘓張二公作銘在知運卒後不逺亦不應闕其子孫莫
可究其孰失余按代宗實錄云英乂知運季子而元載
所為英乂墓碑亦云隴右節度使知運公之皇考也然
則英乂為知運子無疑又按英乂碑云公以天寳二載
筮仕盖知運以開元九年卒眀年立碑碑所載諸子皆
以有名位英乂時方孩㓜且未從仕故碑不載尔余又
尝淂徐浩所為英傑碑有云移孝扵忠二葉四将齊名
當代同氣十人然則知運諸子碑傳闕漏者尚多不獨
此三人而德宗實錄又有郭英幹云英義弟也
　　　唐大雲寺禅院碑
右唐大雲寺禅院碑李邕撰并書初武后時有僧上大
雲經陳述符命遂于天下立大雲寺至開元二十六年
詔改為開元寺此碑十一年建故猶称大雲也
　　　唐六公詠
右唐六公詠李邕撰胡履虚書初余讀杜甫八哀詩云
朗詠六公篇憂来豁䝉蔽恨不見其詩晩淂石床入錄
其文詞高古真一代佳作也六公五王為一章狄丞相
别為一章云
　　　唐凉國長公主碑
右唐凉國長公主碑蘓頲撰眀皇書公主睿宗女也新
唐書列傳云字華荘而碑云諱莬字花粧傳云下嫁薛
伯陽而碑云嫁温彦愽曽孫曦按新史睿宗苐三女荆
山公主已嫁薛伯陽當以碑為正
　　　唐衞尉正卿泉君碑
右唐泉君碑泉君者高丽蘓文之孫泉男生之子也高
宗時与男生同歸朝仕為衞尉卿按唐書及元和姓纂
皆云名献誠今此碑乃云諱寔字行扵代而闕其字不
書又姓纂云獻誠生玄隱而碑但云名隱而已献誠出
扵夷虜事跡無足考究錄之以見史傳所載名字異同
也
　　　唐左驍衞大将軍趙元礼碑
右唐趙元礼碑潘肃撰元礼趙丽妃之父本山東倡也
眀皇在潞丽妃以倡得幸後生太子瑛開元初元礼父
子皆超遷顯官其卒贈越州都督謚曰忠詔爲立碑称
𫐠甚盛夫爵祿天下公器所以待有德与有功者雖人
主不淂而私焉明皇昵于内寵擢用匪人至爲賜謚立
碑尊寵如此使天下之士亦何所勸乎論者徒知眀皇
自天寳以後綱紀廢弛卒致播隱之禍不知祍席無別
履霜不戒所從来乆矣
　　　唐王方翼碑
右唐王方翼碑張說撰其事与唐書列傳皆合以校余
家所藏燕公集本不同者二十餘字皆當以碑為是也
　　　唐龍角山紀聖銘
右唐龍角山紀聖銘眀皇撰按高祖實錄武德三年四
月辛已晋州人吉善行于羊角山見白衣老父乘白馬
朱鬛謂善行曰為吾語唐天子吾為老君汝祖也今年
平賊後汝當為帝天下太平必淂百年享國子孫且千
歲太宗遣使者杜昂致祭湏臾神𣸪見谓昂曰歸语天
子我不食何煩祭為高祖異之立廟于其地授善行朝
散大夫拠碑称是時太宗為秦王討宋金剛所謂賊平
汝當為帝者指太宗也其亊乃謂恠矣然碑与實錄所
載语頗不同文多不䏻偹錄惟碑称善行以武德三年
二月𥘉奉神教至四月老子又見曰石亀出吾言實既
而太宗遣昂善行乘馹表上比至長安適㑹郇州献瑞
石如亀文曰天下安千萬日而寔錄亦云郇州献瑞石
有文曰天下千萬其语小異又碑称善行綘州人而實
錄云晋州尔老子其生以凊净無為為宗豈身沒數千
歲而區區称𫐠符命哉盖太宗初起託以自神此陳勝
所謂卜之鬼者也史臣既載于實錄眀皇又文之于碑
遂以後来為真可欺㒺豈不可笑也哉
　　　唐冠軍大将軍臧懐亮碑
右唐臧懐亮碑李邕撰并書臧氏丗墓在耀州三原有
數碑余盡淂之元和姓纂云懐亮生希瀼為渭北節度
使此具載懐亮諸子無名希瀼者以余家所有顔魯公
書懐恪碑考之希讓盖懐恪子云
　　　唐萧灌碑
右唐萧灌碑張說撰云灌為内直監以外艱去職當免
䘮不就祥縞不撤几筵者乆之夫礼為可傳也為可繼
也子路有姊之丧可以除之矣而勿除也孔子曰何弗
除也子路曰吾寡兄弟而勿忍也孔子曰先王之制礼
行道之人皆不忍也子路聞之遂除之灌父丧當除其
母無恙而過時不釋服不撤几筵豈礼也哉
　　　唐楊暦碑
右唐楊暦碑題云義男光祿大夫前中書令上柱國越
國公太子右渝德頴川鍾紹京撰并書暦中官楊思朂
父也紹京出扵胥吏無他才䏻特以夤縁附㑹致位宰
相固無足道者然屈于閹豎至以父亊之又以著之金
石畧無愧恥亦甚矣書之可以為後来之戒而新旧史
皆闕焉故余詳錄之于此者有以見小人苟可以淂利
無不為也
　　唐汝陽王長女墓誌
右唐汝陽王長女墓誌寕王撰唐史及諸書汝陽王名
皆為璡而此誌獨此作淳誌寕王自作不應差誤案寕
王諸子与玄宗子名皆從王疑汝陽先生名淳後改為
璡唐史不載耳(玄宗渚子名皆初/從水後改從玉也)
　　　唐南嶽真君碑
右唐南嶽真君碑有别駕賞紫金魚袋光大晊歐陽公
云賞紫盖今借𬗋之比余按唐制自有借𬗋借緋而又
有賞紫賞緋盖以軍功被賞者耳
　　　唐立梁宣帝眀帝二陵碑
右唐立梁宣帝明帝二陵碑開元二十一年其裔孫嵩
追建其前題銀青光祿大夫黄門侍郎同中書門下平
章亊而姓名已殘缺按唐纪開元二十一年韓休實為
此官然則此碑乃休之文也碑後題金紫光祿大夫行
光祿卿駙馬都尉而姓名已殘缺盖嵩之子衡也
　　　唐孝義寺碑隂記
右唐孝義寺碑隂記初陳徐陵為孝義寺碑至開元二
十三年徐嶠之為湖州刺再書而刻之因記其事于碑
隂嶠之自云陵十丗孫按陳書陵以後主至德元年卒
距開元二十三年才百五十餘年不應已有十丗孫又
拠嶠之父高行先生碑云曽祖􁃽梁岳陽王叅軍則是
􁃽与陵同時而在其前不應為陵五丗孫以此碑隂所
書可疑然則茟法精妙非嶠之不䏻為特恐書碑恃誤
耳
　　　唐景陽并銘
右唐景陽井銘文字摩滅後有記開元中江寕縣丞王
震撰震所撰記其前以為序称余莫知誰也其末乃云
盖隋煬帝之所製耳然則未知果焬帝之所製乎歐陽
文忠公曰煬帝躬自滅陳目見叔宝事又尝自銘以為
戒如此及身為淫乱則又過之豈所謂下愚不移者哉
余以謂焬帝躬賊其父而奪之位其㐫忍狂悖人神之
所憤疾死盖晩矣至于長悪不悛以亾其國乃所當然
又何足議焉
　　　唐代國公主碑
右唐代國長公主碑云公主睿宗苐四女也新唐史以
為苐五女盖史誤碑云公主壻鄭萬鈞撰
　　　唐趙冬曦祭仲山甫文
右唐趙冬曦祭仲山甫文開元二十三年冬曦為濮州
刺史因眀皇耕籍田致祭刻此文焉按樂史寰宇汜仲
山甫墓在雷澤縣西北一里墓前有祠坣石室而酈道
元注水經成陽尭陵北二里有仲山甫墓考地騐状咸
爲踈僻盖聞疑書疑耳余尝淂其石室畵像上有八分
書題云君爲從亊時以字畫及衣冠人物騐之乃東漢
時所爲决非山甫墓澲末仲氏爲成陽大族尭母碑隂
題名數十人皆仲氏而廷尉㝎以下三碑尚存廷尉碑
云聖澲龍興家于成陽孟府君尭廟碑云惟仲氏祖統
所繼出本繼于成周之胄苗天生仲山甫翼佐中興宣
平功遂受封于樊周道衰微失爵亾邦後嗣乖散各相
土擇居帝尭萌兆生長葬陵在扵成陽聖化常存墓魏
都之盛楽風俗之羙遂安處基業屬都鄊高相里因氏
仲焉盖後人因仲氏葬于此遂误指爲仲山甫墓其寔
非也
　　　唐觧琬碑
右唐觧琬碑琬武后中睿朝爲将有功新旧史皆有傳
所書事跡終始与碑多合惟碑与旧史皆云琬以開元
六年卒而新史以爲卒于五年者误也
　　　唐贈兖州都督裴守真碑
右唐裴守真碑云守真曽祖景周冨平令祖正長平郡
賛治考眘鄼令新唐史宰相丗系表亦云景生正隋散
騎常侍正生眘字歸厚為鄼令而元和姓纂乃云正生
歸厚㱕厚生眘者误矣惟守真及其子耀卿碑皆云正
為長平郡賛治而丗系表言為散騎常侍又云眘字㱕
厚不知何所拠也
　　　唐屯㽜令邢義碑
右唐邢義碑邢義和璞父也元和姓纂云和璞父名思
孝為澧州都督而碑乃云公諱義字思義仕為屯㽜令
又姓纂云後魏光祿卿邢虬虬生臧臧生玄助玄助生
思孝思孝生和璞而碑乃云玄助之祖名子良皆當以
碑為拠

金石錄卷苐二十六
金石錄卷苐二十七　䟦尾十七(唐)
唐八馬坊碑
唐忠武将軍王暕墓誌
唐溜州開元寺碑
唐吏部尚書楊仲昌碑
唐唐儉碑
唐龍門石龕像銘
唐金仙長公主碑
唐雲麾将軍李秀碑
唐嵩陽觀纪聖德頌
唐駙馬都尉豆盧建碑
唐陳隱王祠坣記
唐崔潭亀詩
唐貞一先生庙碣
唐陳㽜尉劉飛造像記
唐棣王墓誌
唐金城寺放生池碑
唐多寳塔感應碑
唐滎陽王妣朱氏墓誌
唐武部尚書楊詢碑
唐宇文顥山隂述
唐永陽郡太守姚奕碑
唐雲門山投龍詩
唐忘歸臺銘
唐渭南令路公遺爱表
唐吕禋祠廟碑
唐吕公表
唐玉真公主墓誌
唐京兆尹鮮于仲通碑
唐慧義寺弥勒像碑
　　　唐八馬坊碑
右唐八馬坊碑都昂撰開元之治盛矣監牧之制其詳
如此錄之可以見當時之制焉
　　　唐忠武将軍王􁥒墓誌
右唐王􁥒墓誌父遂古王駙馬都尉頴州刺史尚高安
公主高宗大帝之女也按唐書高宗苐二女高安公主
下嫁頴州刺史王朂天授中為武帝所誅今此志乃云
名遂古唐初人多以字為名故名字混淆難考遂古
豈非以字行乎
　　　唐淄州開元寺碑
右唐淄州開元寺碑李邕撰并書碑建于本寺後人移
寘郡廨敗屋下余為是州遷于便坐用木為欄楯以護
之云
　　　唐吏部尚書楊仲昌碑
右唐楊仲昌碑席豫撰鄔繇篆仲昌有两碑其一韓擇
木八分書刻于此碑之隂文皆同仲昌元琰子也唐書
元琰列傳与崔沔所撰元琰碑皆云漢太尉震十八代
孫此碑乃以仲昌為二十代唐丗士人譜牒猶班班可
考今元琰仲昌父子碑刻不應差其丗次不同如此莫
可曉也
　　　唐唐儉碑
右唐唐儉碑云儉字茂約而唐書列傳云字茂系又云
男尚識尚豫章公主而唐書于儉傳云名善識于公主
傳云名茂識皆其差謬此碑開元中儉曽孫追立距儉
之殁雖已逺然至名字皆不應有誤可以為拠也
　　　唐龍門西龕石像銘
右唐龍門西龕石像銘礼部貟外郎張九齡撰今丗所
有曲江集無此文惜其殘缺不完也
　　　唐金仙長公主碑
右唐金仙長公主碑徐嶠之撰眀皇御書據唐書本傳
云大極元年与玉真公主皆為道士而碑云丙午歲度
為道士盖神龍二年也此扵史學不足道然唐史書亊
差謬多如此
　　　唐雲麾将軍李秀碑
右唐李秀碑李邕撰并書碑在幽州按眀皇以天宝三
年改年為載今此碑元年正月立而称元載何哉
　　　唐嵩陽觀紀聖德頌
右唐嵩陽觀紀聖德頌天宝中眀皇命方士錬丹于此
觀李林甫献頌称𫐠功德焉天宝之政荒淫敗度而眀
皇區區方錬丹以蘄長生豈不可笑乎
　　　唐駙馬都尉豆盧建碑
右唐豆盧建碑云建其先慕容氏前燕枝族也九丗祖
萇在魏賜姓豆盧氏封北地王案元和姓纂云慕容運
孫北地王精入後魏道武賜豆盧氏精生醜醜曽孫萇
生寕而北史寕傳云寕曽祖勝以燕皇始初㱕魏授長
楽郡守賜姓焉唐距北朝未逺氏族書完偹士大夫人
人能知其淂姓之自今碑与北史姓纂所載不同如此
皆莫可攷
　　　唐陳隱王祠坣記
右唐陳隱王祠坣記張謂撰按眀皇以尹喜舊宅淂靈
符遂改元天寳此記云寳符見之二載者天宝二年也
其末又云龍㑹甲申海寇吴令光入臣之歲者據纪年
通谱天宝三載歲次甲申盖天宝二年蘄縣令修完祠
坣至眀年謂始為記文尔又按唐書帝紀天宝二年十
二月海賊吴令光冦永嘉郡眀年河南尹裴敦𣸪晋陵
太守劉同昇南海太守劉臣鱗討之閏月令光伏誅今
此記乃云令光入臣而眀皇寔錄亦止言敦復䓁討令
光平之不言其伏誅不知唐史何所拠也豈令光既䧏
而殺之欤不然唐史誤矣
　　　唐崔潭亀詩
右唐崔潭亀詩蔡有鄰小字八分書歐陽公称之以謂
与三代彛鼎無異而元祐間守京兆者取其石為柱礎
丗遂不復傳可惜也
　　　唐貞一先生庿碣
右唐貞一先生庙碣貞一先生者司馬承禎也按新旧
唐史及諸書皆云承禎字子微今此碑乃云尊師諱子
微字承禎初莫能曉後因見雀尚所撰天台桐栢觀碑
乃言師名承禎一名子微云
　　　唐陳㽜尉劉飛造像記
右唐陳㽜尉劉飛造像記史惟則小字八分書按封演
聞見記云玄宗常幸驪山登朝元閣命群臣賦詩正字
劉飛詩最清㧞特䝉激賞右相李林甫怒飛不先呈已
出為一尉而卒士子冤之今此記有云頃校文金殿賡
歌栢梁叨沐錦衣之賜遂有長沙之役又云聖恩廣被
移官大梁如此則演所記為不誣矣林甫妬賢嫉䏻出
于天資飛以一詩之善遂遭逺謫其憸愎如此記在洛
陽龍門山字畫甚工而丗頗罕傳
　　　唐棣王墓誌
右唐棣王琰墓誌按唐史琰坐猒魅囚于鷹狗坊以憂
卒而至一終于咸寕縣㒷寕里十六王之藩邸史云宝
應元年詔𣸪琰王爵而誌云存王削官盖琰初未尝奪
王爵疑宝應詔書特還其官耳
　　　唐金城寺放生池碑
右唐金城寺放生池碑書撰人姓名皆已殘缺拠田槩
京兆金石錄以為韓擇木書豈當㮣為錄時尚完好可
讀乎其字畫奇偉非擇木不能為也
　　　唐多宝塔感應碑
右唐多寳塔感應碑岑勛撰顔真卿書多宝塔者僧楚
金所造楚金嘗冩法華千餘部寘塔中今犹有存者
余扵士大夫家數見之余亦淂其一卷乃乾元二年肅
宗所造卷首佛像絹素畫蹟尚如新也
　　　唐滎陽王妣朱氏墓誌
右唐朱氏墓誌韓擇木書擇木以八分名家石刻存者
尚多而此誌獨為正書茟法清勁可爱擇木正書見于
丗者惟此耳
　　　唐武部尚書楊珣碑
右唐楊詢碑按唐史宰相丗系表以珣為友諒子今碑
乃云志謙子疑史誤珣楊國忠父也故玄宗親為製碑
其末盛称國忠之羙云我有社稷尔䏻衞之我有廊庙
尔能宰之叶和九功九功惟序平章百姓百姓昭眀其
語可謂褒矣豈所謂臨乱之主谷賢其臣者乎碑天宝
十二載建盖後二年祿山起兵又一年國忠被戮矣
　　　唐宇文顥山隂述
右唐宇文顥山隂述杜陵史懐則書懐則与史惟則同
時必其晜弟也惟則以八分著名懐則之書盖不减惟
則而初不見称于當時者豈非其位不顯乎以此知士
負其藝䏻或以垂名于不朽或遂湮沒而無聞者盖亦
有幸而不幸也若懐則之書非見錄于余則遂冺沒於
後矣
　　　唐永陽郡太守姚奕碑
右唐姚奕碑奕崇子也新唐史云崇謚文献而此碑及
張說所撰崇碑皆云謚文貞盖崇之父懿已謚文献父
子罕有同謚者當以碑為正
　　　唐雲門山投龍詩
右唐雲門山投龍詩北海太守趙居貞撰序言天宝玄
黓歳下元日居貞投金龍環璧于此山有瑞雲出于洞
中有声云皇帝夀一萬千一百歲盖天宝中玄宗方崇
尚道家之說以祈長年故當時謟䛕矯妄之徒皆称述
奇怪以阿其所好而居貞遂刻之金石以重欺来丗可
謂愚矣
　　　唐忘歸臺銘
右唐忘歸臺銘集古錄云此銘及孔子庙城隍神記三
碑並在縉雲其篆刻陽氷平生所篆最細瘦丗言此石
皆活歲乆稍生刻處㡬合故細者恐無是理果若是更
加以歳月則遂無𣸪有字矣此數碑皆陽氷在肃宗朝
所書是時年尚少故字畫差踈瘦至大暦以後諸碑皆
暮年所篆茟法愈淳勁理應如此也
　　　唐渭南令路公遺爱表
右唐路公遺爱表蘓源眀撰新唐書列傳云路嗣公字
懿範今此表乃云公名嗣恭字嗣恭然則唐史以為字
懿範者不知何所拠也
　　　唐吕禋祠庙碑
右唐吕禋祠庙碑衞宻撰云上元纪歲之眀年詔始置
南都以荆州為江陵府命長史曰尹按元結所撰吕公
表与肃宗寔錄皆云上元元年九月改荆州為南都獨
此碑以為二年恐誤
　　　唐吕公表
右唐吕禋表元結撰前太子文學翰林院待詔頋誡奢
書杜甫集有贈頋八分文學詩即誡奢也誡奢八分不
多見余所淂者衞宻撰吕公庙碑并此表郭英奇郭慎
微碑為四耳甫詩称其最工小字而此表字畫甚大尤
壮偉可喜按唐書帝纪及宰相表皆云乾元二年七月
辛夘諲以母丧罷十月起𣸪上元元年五月壬子𣸪罷
為太子賓客今此表乃云乾元二年六月丁内憂上元
元年七月復罷相月日小不同未知孰是
　　　唐玉真公主墓誌
右唐玉真公主墓誌王縉撰誌云公主法號無上真字
玄玄天寳中更賜號曰持盈而唐史但言字持盈尔誌
又云中宗時封昌興縣主睿宗時封昌興公主後改封
玉真進為長公主唐史但云封崇昌縣主而以昌興為
崇昌者皆其闕誤誌又云元年建辰月卒而史以為卒
于宝應中亦非也此于史學皆至淺不足道然著之要
見唐史多謬誤耳
　　　唐京兆尹鮮于仲通碑
右唐鮮于仲通碑顔真卿撰并書仲通以多財結楊國
忠薦為劒南節度使討南詔蛮大敗國忠為諱之再薦
為京兆尹其始卒無他可称見于史者惟尝表請國忠
兼領劒南節度及為國忠立碑頌功德耳魯公為此碑
称𫐠甚盛以此知碑誌所載是非褒貶果不可信雖魯
公猶况他人乎眀皇實錄称仲通以漏禁中语貶邵陽
司馬而碑言爲國忠所忌貶小人之交初以利合終以
利敗者理固然也
　　　唐慧義寺弥勒像碑
右唐慧義寺弥勒像碑李潮八分書潮書初不見重于
唐當時獨杜甫詩盛称之以比蔡有鄰韓擇木今石刻
在者絶少惟此碑与彭元曜墓誌耳余皆淂之其茟法
亦不絶工非韓蔡比也
金石錄卷苐二十七
金石錄卷苐二十八　䟦尾十八(唐)
唐嚴浚碑
唐郭英乂碑
唐潘孝子碑
唐萬年縣令徐昕碑
唐冨平尉顔喬卿碣
唐贈太尉李憕碑
唐麻姑仙壇記
唐凉國夫人李氏碑
唐吕府君敕葬碑
唐高陵令李峴遺爱碑頌
唐宋璟碑
唐宋廣平碑側記
唐放生池碑隂記
唐滑臺新驛記
唐右僕射裴遵慶碑
唐杜濟墓誌
唐重模延陵季子墓刻
唐顔勤礼碑
唐顔黙殘碑
唐開元寺僧殘碑
唐顔魯公与郭僕射書
唐元結碑
唐張九齡碑
唐右神武将軍史繼先墓誌
唐三藏和尚不空碑
唐内侍監魚朝恩碑
唐康日知墓誌
唐工部尚書辛京杲碑
唐茶山詩并詩述
唐崔淙謝廣利方表
　　　唐嚴浚碑
右唐嚴浚碑徐浩書題礼部尚書㐮開國子席某撰而
其名殘缺不可辨按天宝中席豫尝為此官而碑末有
云豫平生交好知其為席豫撰也唐書列傳云浚華州
華隂人而碑言馮翊臨晋人碑文字剥落所存無㡬惟
其首大字十二尚完好茟法奇偉可爱云
　　　唐郭英乂碑
右唐郭英乂碑元載撰按唐書百官志開元中増集賢
待制官至永㤗時勲臣罷節制無職事皆待制于集賢
門凢十三人今此碑載英乂永㤗元年實領此職余觀
韋述所撰集賢注記開元天寳間凢􁑗名于集賢者皆
一時文學之選盖官以待制之為名所以偹人主頋問
言語侍從之臣也今乃以武夫庸人參于其間可乎代
宗之政其紀綱廢弛者多矣豈特以此而已哉
　　　唐潘孝子頌
右唐潘孝頌崔称撰孝子字季通与其父良瑗相繼有
至行親丧皆廬墓大暦中宣尉使李季卿以聞有詔褒
羙墳隴在今中牟縣祥符中章聖皇帝西祀汾隂過之
詔有司封其墓且禁撨採云
　　　唐萬年縣令徐昕碑
右唐徐昕碑韓雲卿撰碑云昕為并州錄事參軍相國
姚元之為法曺笞部人部人誣状反上天后臨朝方樹
刑威詔公見假風憲然後按詰公表直元之則天大怒
将貽鼎鑊終能犯顔暁辨正刑而出果如雲卿所書昕
可謂賢矣而唐史不載其事因為錄之昕者有功從弟
其忠厚之性固宜異于他人也
　　　唐冨平尉顔喬卿碣
右唐顔喬卿碣在長安丗頗罕傳或云其石今亾矣有
朝士劉繹如者汶陽人家藏漢唐石刻四百卷以余集
錄闕此碣也輒以見贈宣和癸夘中秋在東莱重易装
標因為識之
　　　唐贈太尉李憕碑
右唐李憕碑李紓撰歐陽公集古錄云新唐書列傳載
憕十餘子江渢涵瀛䓁同被害惟源彭免拠李紓載憕
子見于碑者十二人未尝有源也然則源者史家何從
淂見之拠史言源為司農主簿以碑考之源當為汶余
按穆宗寔錄載源事首尾甚詳云憕被害源方八歳為
賊所虜流浪南北展轉人家凡七八年洛陽平父之故
吏以金帛贖之帰于近親代宗聞之授河南府叅軍自
司農主簿棄官寓居洛陽恵林佛寺垂五十年至長慶
中御史中丞李徳𥙿表薦拜諫議大天時八十年餘矣
竟辤不受又李德𥙿㑹昌一品集載薦源表其事皆同
然則史不為無拠盖疑其初名汶後改為源耳又唐人
袁郊撰甘澤謡載源隱居拜官皆同惟書僧袁澤事頗
恠誕難信然至其名亦不應謬誤也
　　　唐麻姑仙壇記
右唐麻姑仙壇記顔魯公撰并書在撫州又有一本字
絶小丗亦以為魯公書騐其茟法殊不類故正字陳無
已謂余嘗見黄魯直言乃慶暦中一學佛者所書魯直
猶能道其姓名無已不能記也小字本今錄于後使覧
者詳其真偽云
　　　唐源國夫人李氏碑
右唐源國夫人李氏碑李郭子儀夫人也碑韓雲卿撰
史惟則八分書并篆額文詞頗簡古而字畫工妙可喜
或云碑今亾矣故世罕傳雲卿乃退之叔父科斗書後
記所謂大暦中以文詞獨行中朝者
　　　唐吕府君敕葬碑
右唐吕府君敕葬碑吕府君者名恵恭僧大濟之父代
宗朝元載王縉用事宗尚浮屠之法大濟為帝常修功
德使殿中監故褒贈其父為兖州刺史官為營辦葬事
爵賞之濫一至于此
　　　唐高陵李峴遺爱頌
右唐李峴遺爱頌峴尝任髙陵縣令後為宰相以歿歿
後縣令蘓端刻此頌焉碑云曽祖恪封吴王祖崐嗣吴
王父禕信安郡王元和姓纂所載亦同而唐書列傳以
為恪之孫誤矣
　　　唐宋璟碑
右唐宋璟碑顔真卿撰并書唐書廣平六子曰昇尚渾
恕蕐衡今此碑言公有七子曰復昇尚渾恕延蕐衡乃
八子也魯公所撰廣平碑側記亦曰公之苐八子衡謫
官沙州盖廣平寔有八子唐闕𣸪延二人而此碑魯公
誤書八字為七尔又碑云廣平自吏部侍郎兼攝尚書
左丞而史不載後自楚州刺史厯魏兖兾三州兼河北
按察使遷幽州都督𣸪為魏州而史但言厯兖兾魏三
州刺史河北按察使進幽州都督而已史又載廣平為
廣州都督時郡人為璟立遺爱頌璟上疏辤譲有詔許
停而碑乃云燕公張說尝為碑頌今燕公集中寔有此
文豈已為文而未尝刻石欤
　　　唐宋廣平碑側記
右唐宋廣平碑側記顔魯撰載廣平任御史時持服于
沙河縣属突厥㓂趙㝎州河朔兇惧邢州刺史黄文軌
投艱于公公以父母之邦金革無避及賊至城下公為
暁陳祸福其徒有素聞公威名者相率而去之開元末
安西都濩趙含章冐于貨賂多以金帛賂朝廷之士九
品以上悉皆有名後節度范陽事覺有司以聞玄宗将
加黜責公一無所受乃進諌焉玄宗納之遂御花蕚樓
一切釋放舉朝皆謝公衣冠􁃽然獨立不拜翌日玄宗
謂公曰古人以清白遺子孫今卿一人而已公曰含章
之賄偶不及臣門非不受也玄宗深嘉之又云公第八
子衡因謫居沙州叅佐戎幕土畨入宼䧟于賊庭素聞
太尉名德曰唐天子我之舅衡之父舊賢相也其可㽜
乎大暦十一年以三百騎盡室護㱕此皆廣平逸事有
以見其清德冠當丗威名動夷狄如此而新旧史皆不
載故併錄之于此俾覧者傳焉
　　　唐放生池碑隂記
右唐放生池碑隂記唐自天宝以後紀綱廢壊職官之
濫不可勝載此記具列當時僚属名氏凢團練副使别
駕四人同團練副使一人長史三人司馬三人錄事叅
軍三人司功司倉司兵皆一人司法司户皆三人司田
司士皆二人叅軍四人烏程縣令一人丞三人主簿一
人尉四人長城縣令一人丞三人主簿一人尉五人安
吉縣令一人攝令一人丞二人主簿一人尉六人武康
縣令一人丞三人主簿二人尉四人德清縣令一人丞
二人主簿一人尉三人一郡而吏貟猥多如此然史不
能盡記故詳錄之于此焉
　　　唐滑䑓新驛記
右唐滑臺新馹記李勉撰李陽氷篆其隂有銘歐陽公
云不知作者為誰余尝孜之乃舒元輿玉筋篆志後賛也
其文載于唐文粹及元輿集中歐陽公偶未嘗見之尔
　　　唐右僕射裴遵慶碑
右唐裴遵慶碑唐書列傳載遵慶所厯官甚簡畧以碑
考之其尤著自吏部郎出為𪷟陽太守貶符陽郡徴拜
礼部郎中而史不載肃宗朝拜給亊中累遷尚書右丞
兵部侍郎再授吏部而史但言為吏部侍郎而已又史
云遵慶薨時年九十餘碑云年八十五碑云遵慶謚貞
孝而史無之皆其闕誤也
　　　唐杜濟墓誌
右唐杜濟墓誌但云顔真卿撰而不云書歐陽文忠公
以謂非魯公不能為也盖丗頗以為非顔氏書更俟識
者辨之余觀此誌字畫奇偉决非他人可到歐陽公信
小字麻姑仙壇記以為真蹟而尚疑此誌何哉
　　　唐重摹延陵季子墓刻
右唐吴季子墓刻自唐以来相傳為孔子書大暦中萧
㝎再模而刻之余覧史記家語及秦漢以前諸子凢孔
子与學者談議問答是非褒貶纎悉必載其間荒誕之
說實非出于聖人而附託書之者固有之矣况于季子
之賢孔子親銘其墓不應畧不見称于世至唐而始傳
也又碑銘始于東漢孔子時所未有而其字畫乃故為
奇恠以欺眩丗俗者非孔子書無疑盖好事者偽為尔
故余特為錄之以觧来者之惑後有慱識之士當以余
言為然
　　　唐顔勤礼碑
右唐顔勤礼碑魯公撰并書元祐間有守長安者後圃
建亭榭多輦取境内古石刻以為基址此碑㡬毁而存
然已磨去其銘文可惜也
　　　唐顔黙殘碑
右唐顔黙殘碑者初頴川人家以其石為馬臺皇祐中
王囬㴱父之弟冏容季見而識其為魯公書因摸本以
傳深父為文以記之黙仕晉為汝隂太守故大暦中魯
公追建此碑于汝隂焉
　　　唐開元寺僧殘碑
右唐開元寺僧殘碑雖書撰人姓名殘缺然以字畫考
之為顔魯書無疑也初仁宗朝吴長文叅政在京師僦
居治地淂之當時文士皆為詩今其石尚藏汶上長文
家云
　　　唐顔魯公与郭僕射書
右唐顔魯公与郭僕射書僕射郭英乂也魯公于座位
高下小有失當猶力争如此使之立朝其肯逢君之惡
乎
　　　唐元結碑
右唐元結碑顔魯公撰并書按唐書列傳結後魏常山
王遵十五丗孫而碑与元氏家錄序皆云十二丗盖史
之誤又碑与元和姓纂云結高祖名善禕而家錄作善
禘未知孰是也
　　　唐張九齡碑
右唐張九齡碑徐浩撰并書歐陽公集古錄云按唐書
列傳所載大節多同而時時小異碑長慶中立而公薨
在開元二十八年至長慶三年寔八十四年所傳或有
同異至于年夀官爵子孫冝不謬當以碑為是今考之
浩撰碑時為嶺南節度使在大暦間距曲江之卒未逺
至長慶中其家始刻石尔劉禹錫讀曲江集詩序以謂
曲江燕翼無似終為餒魂而碑載公嗣子拯孫藏器碑
後又載曽孫敦慶玄孫景新景重然則曲江為有後矣
不知禹錫何所拠乎又云公一名博物而史不載
　　　唐右神武将軍史繼先墓誌
右唐史繼先墓誌徐浩撰云公諱繼先字繼先夏后氏
之苗裔殷時遷于此土曽祖牟雨可汗祖墨啜可汗諱
瓌父墨特勒諱逾輪肇帰皇化封右賢王又云繼先玄
宗時為左金吾衞大将軍酒泉郡太守河西節度副使
肃宗初知神武軍士賜姓史氏其後為右神武将軍封
頴國公卒於建中元年按唐書突厥傳載墨啜子孫事
甚畧粗可見者云命墨啜子左賢王墨特勒討毗伽可
汗其㱕朝及繼先賜姓䓁事史皆無之又史云墨啜而
墓誌作墨史云墨特勒為左賢王而墓誌作右賢王皆
當以墓誌為據元和姓纂紀史氏亦不載継先名姓故
詳錄之以禆唐史及姓纂之闕漏云
　　　唐三藏和尚不空碑
右唐不空碑自眀皇以後職官不勝其濫下至佛氏老
子之徒亦皆享高爵厚禄故不空始為特進大鴻臚封
肃國公既歿又贈司空嗚呼名器之䡖一至于此昔舜
命伯禹作司空異于是矣
　　　唐内侍監魚朝恩碑
右唐魚朝恩碑吴通玄撰通微書朝恩雖以譴死然其
徒如竇文塲焦奉超者犹居中用事故德宗朝詔為立
碑通玄兄弟于陸贄謗毁抵排無所不至至為朝恩碑
則称頌功德如此可以見其為人矣
　　　唐康日和墓誌
右唐康日知墓誌李紓撰唐書日知傳云祖植開元中
為左武威大将軍而誌云祖禕石生傳云日知終晋絳
節度使而誌云卒于左威衞上将軍傳云累加檢校尚
書左僕射贈太子太師而誌云為檢校兵部尚書其卒
乃贈僕射紓与日知同時人墓誌所書冝淂其寔也
　　　唐工部尚書辛京杲碑
右唐辛京杲碑按元和姓纂載辛氏云懐節生言為都
水使者言生雲京京杲而碑乃云懷節生思㢘為左驍
衞大将軍公即大将軍之爱子金城郡王之從父弟新
史所書亦同金城郡王即雲京也然則姓纂以京杲為
言之子雲京之同父弟誤矣
　　　唐茶山詩并詩述
右唐袁高茶山詩并于頔撰詩述李吉甫撰碑隂記共
两卷湖州歲貢茶高為刺史作此詩以諷高恕已孫也
貞元中德宗将起盧𣏌為饒州刺史高任給事中争甚
力扵是止用杞為上佐徳宗猜忌刻薄出于天資信任
盧杞㡬亡天下奉天之圍賴陸贄之謀以濟𣏌之貶黜
廹于公議然終身眷眷不能忘于贄則一斥不復其奔
走播遷而不亾者豈非幸欤非高䓁力排其姦則𣸪任
用杞未可知也唐史称高代宗時累遷給亊中建中中
拜京畿觀察使坐累貶韶州長史𣸪拜給事中吉甫為
碑隂記述所厯官甚詳云大曆中從其父賛皇公辟為
丹陽令再表為監察御史浙江團練判官德宗嗣位累
遷尚書金部貟外郎右司郎中擢御史中丞為杞所忌
貶韶州長史尋刺湖州收𣸪之歲徴拜給事中以卒然
則高代宗朝未尝為給事中德宗朝未尝拜京畿觀察
使其貶韶州寔為中丞而其為中丞与湖州傳皆不載
今并著之以證唐史之誤
　　　唐崖淙謝廣利方表
右唐崖淙謝廣利方表德宗貞元中自著方書號貞元
廣利方頒之郡國淙時為同州上表称謝德宗信任奸
臣毒流天下而區區欲以醫方救民疾苦可謂婦人之
金石錄卷苐二十九　䟦尾十九(唐)
唐義㒷縣重修茶舍記
唐昭義軍節度王䖍休碑
唐顔杲卿碑
唐乘廣禅師碑
唐般舟和尚碑
唐韓退之題名
唐囯子助教薛公逹墓誌
唐虞城令李公去思頌
唐贈吏部尚書武就碑
唐弥陀和尚碑
唐魏慱田緒遺爱碑
唐右僕射裴耀卿碑
唐劉統軍碑
唐興元節度裴玢碑
唐贈司空于夐碑
唐左常侍薛苹碑
唐吕元膺碑
唐檢校太子少保田公碑
唐昭義軍節度辛秘碑
唐黄陵廟碑
唐贈太保李良臣碑
唐絳守居園池記
唐栁州井銘
唐溵州刺史高公德政碑
唐西平王李晟碑
唐烏重㣧碑
唐李祐墓誌
唐令狐公先廟碑
唐殿中侍御史韋翊墓誌
　　　唐義興縣重脩茶舍記
右唐義興縣新脩茶舍記云義㒷貢茶非舊也前此故
御史大夫李栖筠寔典是邦山僧有献佳茗者㑹客尝
之野人陸羽以為芬香甘辣冠于他境可薦于上栖筠
從之始進萬两此其濫觴也厥後因之徴献䆮廣遂為
任土之貢与常賦之邦侔矣每歲選匠徴夫至二千餘
人云尝謂後丗士大夫區區以口腹玩好之献為爱君
此与宦官宫妾之見無異而其貽患百姓有不可勝言
者如貢茶至末事也而調彂之優猶如此况其甚者乎
羽盖不足道嗚呼孰謂栖筠之賢而為此乎書之可為
後来之戒且以見唐丗義㒷貢茶自羽与栖筠始也
　　　唐昭義軍節度王䖍休碑
右唐昭義軍節度王公碑其名已殘缺以事考之盖王
䖍休也与唐書列傳所載官爵行治多同惟碑云贈右
僕射傳為左僕射小失不足道而碑与傳皆云䖍休汝
州梁縣人元和姓纂以為范陽人非也
　　　唐顔杲卿碑
右唐顔杲卿碑真卿撰元和中舊石刓缺其甥盧佐元
重書而刻之舊唐書言杲卿既殺蔣欽湊䓁玄宗知之
加杲卿衞尉卿兼御史大夫以袁履謙為常山太守杲
卿為司馬今以碑考之乃進兼中丞赴京而以賈㴱為
司馬新史新書亦同盖旧史之謬碑又言公𥘉被害揭
首于右金吾街樹有張凑者收其髪玄宗俄見夣云禦
捍処多兵馬少玄宗哭而設祭焉後凑以髪至夫人疑
之慿牀而哭忽聞声如鞭牀者髪跳箱而前夫人方駭
信之其事甚恠而舊史而不書新史所載亦簡畧杲卿
忠義之節貫金石其死冝不昧而魯公之語可信不疑
故盡錄其事于此
　　　唐乘廣禅師碑
右唐乘廣禅師碑劉禹錫撰初余為金石錄頗采唐賢
所為碑扳正文集之誤禹錫之文所錄才數篇最後淂
此碑以校集本是正者凢數十字以此知典籍歳乆轉
冩脫誤可勝道哉
　　　唐般舟和尚碑
右唐般舟和尚碑栁宗元撰并書子厚頗自矝其書然
亦不甚工今見扵丗者惟此尔与弥陀和尚碑尔雖字
畫大小不同然茟法絶相似歐陽公以為不類又疑他
人借子厚之名者非也
　　　唐韓退之題名
右唐韓退之題名在嵩山天封觀柱盖退之自書又一
本与石洪䓁題名在洛陽福先寺乃同㳺者所書爾丗
間又有退之与大顛書乃國初一學佛者偽作而歐陽
公集古錄以為非偽永叔平生為文宗師退之力詆釋
氏而獨信此書何邪
　　　唐國子助教薛公逹墓誌
右唐薛公逹墓誌韓退之撰以昌黎集本校之頗不同
皆當以石本為是今畧舉數処集本云曽祖曰希荘父
曰播而闕其祖石本乃云祖曰原揮果州流溪縣丞贈
右散騎常侍集本云君執弓腰二矢挟一矢以㒷而石本
作指一矢以㒷集本云遺言曰以公儀之子為已後而
石本作公儀之子已已後我盖其小字也如此類甚衆
畧舉數處要知石刻可貴尔
　　　唐虞城令李公去思頌
右唐虞城令李公去思頌李白撰王遹書碑側題云元
和四年二月重篆盖遹不与白同時此碑後来追建尔
歐陽公集古錄云遹在陽冰前者誤也
　　　唐贈吏部尚書武就碑
右唐武就碑就元衡父也元和姓纂載平一四子集偹
就登偹生元衡今此碑与唐書宰相丗系表皆以元衡
為就子姓纂元和中修是時元衡為宰相不應差其丗
次豈余家所藏本偶尔脫誤乎當俟别本校正
　　　唐弥陀和尚碑
右唐弥陀和尚碑栁宗元撰并書以集本校之不同者
十餘字皆當以碑為正
　　　唐魏慱田緒遺爱碑
右唐魏博田緒遺爱碑裴垍撰張弘靖書政書中与栁
公權所書何進滔德政碑俱為大名尹所毀
　　　唐右僕射裴耀卿碑
右唐裴耀卿碑許孟容撰宋次道春眀退朝錄載皇祐
中王沂公曽之弟子融侍守河中還以唐眀皇所題裴耀
卿碑額上之仁宗遂御篆賜沂公碑額曰旌賢今此碑
元和中立文与額皆帰登書非眀皇所題疑子融所上
乃眀皇書裴光庭碑耳耀卿光庭二碑皆在絳州也又
按新唐史列傳云耀卿字煥之宰相系表作渙之而碑
乃字子煥傳云耀卿守真次子而碑乃為第三子皆史
家之謬
　　　　唐劉統軍碑
右唐劉統軍字畫雖殘缺猶歴歴可辨以昌黎集本校
之時有與集異同皆當以碑為是惟叙其世系不同則
疑碑之誤集本云公曾祖考為朔州守祖令太原再世
北邊樂其高安棄楚不還逮于公身三丗晋人而墓誌
亦云曽大父諱承慶朔州刺史大父巨敖為太原晋陽
令遂著藉太原之陽曲此碑乃云考令太原又云再丗
晋人且碑既言陽曲之别繇公祖遷則其為晋人非再
丗眀矣余故曰石本誤也碑當時所立其諸子皆在不
應差其丗次而錯謬如此莫可攷也
　　　唐㒷原節度裴玢碑
右唐裴玢碑晋公裴度撰碑已㫁裂其族姓名氏磨滅
不可辨識云公諱玢字連城以事考之盖裴玢也玢元
和中為㒷元節度使以疾㱕朝卒新舊史皆有傳舊史
云五代踈勒囯王綽武德中來朝授鷹揚大将軍天山
郡公因㽜為京兆人而新史乃云名紏今碑所載与旧
史同不知新史何所拠而改為紏乎疑傳冩誤尔又新
旧史皆云綽玢五丗祖而碑云高祖亦當以碑為正
　　　唐贈司空于夐碑
右唐于夐碑集古錄載夐碑云盧景亮撰今此碑乃張
躬撰疑夐有两碑景亮所撰余錄中無之當俟訪求
　　　唐左常侍薛苹碑
右唐薛苹碑唐史列傳云苹父順為奉先尉而此碑及
元和姓纂皆云名順先盖史誤
　　　唐吕元膺碑
右唐吕元膺碑旧唐史云元膺字景文新史云字景夫
而碑乃字孟淳新旧史皆云元膺自御史中丞拜岳鄂
觀察使而碑乃云岳鄂觀察使兼中丞尔其卒也旧史
云謚曰憲而碑作献皆當以碑為拠
　　　唐檢校太子少保田公碑
右唐太子少保田公碑李宗閔撰文字殘缺以事考之
皆田弘正之兄融碑也弘正帥魏博詔以融為相州刺
史唐史称弘正㓜孤事融甚謹軍中甞分曺習射弘正
聮中融怒杖之故當田季安猜暴時能自全及為軍中
擁廹融不恱曰尔竟不自晦取祸之道也其後弘正与
其子布皆𬒳祸如融言融兄弟父子出于軍旅其智畧
皆過人如弘正布之忠義融之先見真一代豪傑也碑
為篆字題西嵩山布衣書而姓名磨㓕不可識其筆蹟
頗佳
　　　　唐昭義軍節度辛秘碑
右唐辛秘碑与新史所載亊蹟大畧皆同惟碑与旧史
皆云登五經開元禮科而新史云舉眀經碑云其卒贈
右僕射而新旧史皆作左僕射尔又旧史云謚曰昭而
新史云謚曰肅後更謚懿碑不載之其謚莫知孰是也
　　　唐黄陵庿碑
右唐黄陵庙碑碑四面皆有字今其两面字多処已磨
滅不可讀此本盖七八十年前舊物字畫完好可宝也
今丗所傳退之集多為人妄加詶校而此碑人家尚時
有之故訛謬為少然退自潮移袁入為國子祭酒實三
年而碑云三十年盖書者誤耳
　　　唐贈太保李良臣碑
右唐李良臣碑良臣李光顔之父也碑李宗閔撰文詞
尔雅可喜宗閔牛僧孺皆一代奇才而自䧟朋黨惜哉
　　　唐綘守居園池記
右唐綘守居園池記樊宗師撰昔之為文者雖務為新
語然未尝有意于求奇也宗師之文乃故為險怪必使
人不可暁而後已此豈作者之体哉
　　　唐栁州井銘
右唐栁州井銘栁宗元撰沈傳師書字畫頗不工疑後
人偽為然以子厚集本校之不同者數字此本為善又
恐工人模刻不甚精好耳更俟識者辨之
　　　唐溵州刺史高公德政碑
右唐溵州刺史高公德政碑王起撰按唐書地里志元
和十二年以郾城上蔡西平遂平四縣置溵州長慶元
年州廢今碑後題長慶而其下殘缺當為元年盖是年
州遂廢矣高公者名承簡崇文之子為裴度牙将後至
邠寕節度唐史有傳
　　　唐西平王李晟碑
右唐李晟碑裴度撰碑載西平子十二人愿聰揔愻慿
恕憲愬懿聽惎慇唐史宰相丗系表所書亦同而新旧
史列傳皆云晟有十五子旧史云侗伷皆無祿早丗豈
以侗䓁早丗故碑不載欤又李石撰李聽碑云西平有
子十六人疑更未名而卒者爾元和姓纂載西平子十
人以碑校之姓纂缺聰㧾慿懿四人而怤應二子墓碑
旧史皆無之又其倫次差謬亦當以碑為正
　　　唐烏重胤碑
右唐烏重胤碑新唐史列傳云重胤為横海節度使討
王廷凑乆不進兵穆宗以為觀望詔杜叔良代之以重
胤為太子太保長慶末以檢校司徒中書門下平章事
為山南西道節度使召至京師改節天平軍文宗初真
拜司徒今以碑考之重胤為横海節度也長慶元年徙
為山南西道周歲徴入改天平軍四年就拜太子太保
文宗踐極真拜門下平章事頃之同中書為司徒餘如
故盖重胤之罷横海即移鎮㒷元未嘗拜太子太保而
其為太保寔帥天平又其帥㒷元時未尝兼宰相至文
宗即位乃拜尔旧史与文宗寔錄所書畧同皆可以正
新史之失
　　　唐李祐墓誌
右唐李祐墓誌庾敬休撰新唐書祐列傳云祐為夏綏
銀節度徙涇原討李同㨗也改滄德景節度累檢校尚
書左僕射董重質之貶未㡬轉太子少詹事􁑗武寕軍
遷左神武将軍擢累左右神䇿行營劔南西川節度使
復云厯帥夏綏銀終右龍武統軍贈尚書右僕射其所
書首尾顛倒今以墓誌考之祐以平蔡功超授左神武
将軍從李愬平李師道遷左金吾衞大将軍帥綏銀夏遷
户部尚書兼左金吾衞大将軍遂為齊德滄景等州節
度使以卒其所厯官止此矣盖未甞為少詹事帥涇原
領劔南節制也不知史何所拠又誌云卒于滄景而傳
言終龍武統軍誌云贈司徒而傳言贈僕射亦當以誌
為是祐之為吴元濟将也拠李愬傳言吴秀琳之䧏為
愬䇿曰必破賊非李祐不可祐賊健将也守㒷橋柵其
戦常易官軍愬候祐護穫于野遣史用誠以壮騎三百
伏其旁祐果䡖出遂為所擒今誌乃言祐潜布欵誠于
愬曰某以某日㱕命其就執也願淂傷一支以為觧不
然妻之子在賊城無遺類矣愬許之迨至唐州同執者
十二人命斬于牙門外次至祐大呌謂愬曰公背初約
耶今淮蔡未平不宜誅壮士愬乃釋之自取其藥封其
臂分衣服飲食与語終日即署為都知兵馬使二說不
同未知孰是也
　　　唐令狐公先庙碑
右唐令狐公先庙碑劉禹錫撰集本云躬若奉盈而碑
本躬作匔按史記周公丗家云匔匔然如畏徐廣曰匔
匔謹敬皃也出三蒼後人不知匔字所出遂改為躬誤
矣其他異同尚多不盡錄也
　　　唐殿中侍御史韋翃墓誌
右唐韋翃墓誌劉禹錫撰丗所傳禹錫文集無此誌盖
禹錫集本四十卷今亾其十卷墓誌皆闕非獨此一篇
也翃有子詢仕為湖南觀察使旧史有傳新史無之墓
誌云翃父卿而傳作名卿墓誌云翃官終殿中侍御史
而傳作侍御史皆非也
金石錄卷苐二十九
金石錄卷苐三十　䟦尾二十(唐/五代)
唐義陽郡王符璘碑
唐贈太尉王智興碑
唐丞相崔群碑
唐何進滔德政碑
唐李聼碑
唐贈太師崔倕碑
唐相國李凉公碑
唐牛僧孺碑
唐太子太傅劉沔碑
唐醉吟先生傳并墓碑
唐贈太尉李固言碑
唐吏部尚書高元𥙿碑
唐贈司徒薛平碑
唐起居郎劉君碑
唐贈礼部尚書許康佐碑
唐潜溪碑
唐贈司空孔岑父碑
千字文
瘞寉銘
冬日陪群臣泛舟詩
唐題阮客舊居詩
唐遺教經
唐氷清琴銘
唐中書舍人王無競碑
後唐汾陽王真坣記
漢重脩高祖廟碑
南唐𬗋極宫石磬銘
周文宣王廟記
日本國誥
　　　唐義陽郡王符璘碑
右唐符璘碑按唐書列傳璘姓符而碑作苻以姓氏考
之琅琊符氏出于魯頃公之孫公雅為秦符節令因以
為氏而武都苻氏出于有扈之後為啟所滅奔西戎代
為氐酋本姓蒲至苻堅以背有文改焉今此碑以璘為
符氏又云其先琅琊人皆不可知然按璘与弟瑶皆封
邑于琅琊豈書碑者誤以符為苻其家出于武吏不知
是正乎
　　　唐贈太尉王智興碑
右唐王智興碑裴晋公撰智㒷出于卒伍無他才能其
其将帥雖有破李師道李岕李同㨗之功然在徐州䟦
扈難制逐崔群矦弘度剽奪貢物重歛以結權倖其功
不足掩過晋公為此碑可謂過其寔矣
　　　唐丞相崔群碑
右唐丞相崔群碑裴晋公撰劉禹錫書字畫訛缺処多
其可考者群為武寕軍節度使召拜檢校礼部尚書而
唐史本傳作兵部其自荆南節度使召拜檢校左僕射
太常卿遂為吏部尚書以卒其傳但云召拜吏部尚書
而已皆當以碑為正群在憲宗朝號称賢相時皇鎛方
有寵群力排其奸且為憲宗陳開元天寳治乱所以分
者其語激切然憲宗竟逐群而相鏄夫以群之賢憲宗
之眀然讒間一入且猶不免自古君臣之際能保始終
者頋不難哉
　　　唐何進滔德政碑
右唐何進滔德政碑進滔事迹固無足取而栁公權書
法為丗模楷此碑猶為雄偉政和中大名令建公旧碑
别刋新製好古者為之歎惜也
　　　唐李聼碑
右唐李聼碑与唐史所載事迹多同惟聼罷魏博節度
使碑言為太子太師而史作少師小誤耳
　　　唐贈太師崔倕碑
右唐崔倕碑拠新唐史倕子邠傳云倕位吏部侍郎今
以碑考之倕仕至檢校吏部郎中兼御史中丞尔盖傳
誤也
　　　唐相國李涼公碑
右唐李涼公碑李德𥙿撰文字殘缺不可盡識按新唐
史列傳云載石所歴官甚畧其最著者尝兼御史中丞
充巡邊使自給事中遷京兆尹史皆不載其為荆南節
度使也史云譲中書侍郎換檢校兵部尚書㑹昌三年
檢校司空徙節河東而碑云初加檢校尚書武宗承統
首譲中書侍郎就遷檢校右僕射如故皆當以碑為正
　　　唐牛僧孺碑
右唐牛僧孺碑李珏撰拠碑云僧孺自㐮陽節度使䧏
授太子少師遷檢校司空徒兼太子太保而傳言下遷
太子少保進少師碑云宣宗即位自汝州長史遷太子
少保轉少師分司東洛而史但云還為少師亦不言其
為分司者皆史之闕誤又杜牧撰僧孺墓誌云文宗朝
以中書侍郎領平章事而史作門下侍郎亦非也
　　　唐太子太傅劉沔碑
右唐劉沔碑按旧史云沔許州牙将也少事李光顔為
帳中親将元和中討吴元濟有功隨光顔入朝憲宗㽜
宿衞歴三将軍塩州刺史天德軍防禦使移鎮武節度
使而碑乃云沔北逰至單于都濩府謁節度使范希朝
希朝署牙門将入右䇿軍為大将累遷大将軍拜涇原
節度使移振武盖沔初未嘗為許州牙将從李光顔平
蔡及為塩州刺史天德軍防禦使皆當以碑為正至新
史所書悉与碑合疑新史官嘗淂此碑以訂旧史之失
云
　　　唐醉吟先生傳并墓誌
右唐酔吟先生傳并墓誌碑旧唐史云居易以大中元
年卒年七十五而新史云卒于㑹昌六年年六十五今
碑所書与新史合又舊史書居易拜官歲月亦多差謬
不合小失不足道故不錄
　　唐贈太尉李固言碑
右唐李固言碑按新唐史列傳云固言自河東節度使
以疾為太子少師遷東都㽜守宣宗即位遷右僕射後
以太子太傅分司東都卒以碑考之其初為東都㽜守
數月即以本官分司而史不書　宣宗時為僕射再遷
檢校司徒東都㽜守而史亦不書史云年七十八而碑
云年七十六亦當以碑為拠
　　　唐吏部尚書高元𥙿碑
右唐高元裕碑拠旧史元裕列傳及此碑皆云祖元裕
名甝而新史宰相丗系表獨作彪盖誤
　　　唐司徒薛平碑
右唐薛平碑拠唐史列傳平爲平盧軍節度使就遷檢
校右僕射封魏國公寳暦初入朝拜檢校司空爲河中
節度使進檢校司徒更封韓以碑考之自平盧拜僕射
進封韓國公敬宗即位拜檢校司空寳暦元年朝京師
換左僕射户部尚書踰月𣸪爲檢校司空河中節度使
文宗即位就加檢校司徒盖未尝封于魏而敬宗時入
朝所拜官史亦不載皆其闕誤也碑言平罷滑臺為金
吾尝見二神人自天執節臨庭中呼曰薛平還汝舊節
公俯伏拜受及再為滑臺以為當之矣後為平盧乃騐
焉其事甚恠而唐史無之豈非妄欤
　　　唐起居郎劉君碑
右唐起居郎劉君碑劉氏丗墓在彭城叢亭里紹聖間
故陳無已學士居彭城以書抵余曰近淂栁公權所書
劉君碑文字磨滅獨公權姓名三字煥然余因求淂之
碑殘缺然可識者猶十三四不忍棄故錄之
　　　唐礼部尚書許康佐碑
右唐許康佐碑康佐事文宗為翰林院侍講學士文宗
尝讀春秋問康佐閽寺事康佐頋望不敢對後以問李
訓訓遂進剪除之計康佐知帝指因称疾罷為兵部侍
郎甘露之禍李訓寔啟之其狂率固有罪然康佐以儒
學侍講顧問而喑黙不對至辤位而去亦可謂全軀保
妻子之臣矣
　　　唐潜溪記
右唐潜溪記杜宣猷撰潜溪者在洛陽龍門山側地有
谿谷之勝旧為宰相李藩别墅宣猷購淂之加葺治焉
唐史宦者傳載宣猷為福建按察使中官多閩人宣猷
每嵗時遣吏上塜當時號為敕使墓户因此除宣城夫
䟽泉石種樹藝草窮登覧㳺觀之勝此山林獨徃之士
遺丗棄俗者之所楽也如宣猷者區區以謟䛕附㑹盗
竊顯荣而獨擅山林獨往之楽是可笑也
　　　唐贈司空孔岑父碑
右唐孔岑父碑鄭絪撰歐公集古錄云有子五人載戣
戡戢戵按唐新書宰相丗系表岑父六子戵之下又有
威表據孔氏家譜譜其家所載碑文鄭絪撰絪自言与
孔氏有丗旧作碑時戣等尚在然則譜与碑文皆不應
有失而不同者何也余按韓退之為戣墓誌云公之昆
弟五人載戡戢戵公于次爲苐二与絪所載碑正合然
則安淂𣸪有威乎盖絪与退之皆當時人所書宜不謬
而家譜乃其後裔追書容有差誤不足恠也
　　　千字文
右千字文丗傳智永書非也盖智永陳時人而此書常
字民字基字皆闕之以避唐諱乃眀皇以後人所書不
然茟法本出智永後来臨摹入石耳其間二十八行字
畫不類盖本不完國初時人爲補足之云
　　　瘞鶴銘
右瘞寉銘題華陽真逸撰真逸未詳其爲何代人歐陽
公集古錄云華陽真逸是頋况道號余遍檢唐史及况
文皆無此號惟况撰湖州刺史廳記自称華陽山人尔
不知歐陽公何所拠也
　　　冬日陪群公泛舟詩
右冬日陪群公泛舟詩在潤州瘞寉銘傍其字畫正同
盖一人所書也題謫丹陽公曺椽而不見其名詩与書
皆工然世頗罕傳
　　　唐題阮客舊居詩
右題阮客舊居詩小篆書集古錄以為陽氷作今驗其
姓名乃縉雲令李䔄非陽氷也其字畫亦不工盖陽氷
肅宗上元中嘗令縉雲其篆字石刻尚多有存者故歐
陽公亦誤以此詩為歐陽氷作耳
　　　唐遺教經
右唐遺教經國初時人盛傳為王右軍書歐陽公識其
非是余家藏金石刻二千卷獨此經最為舊物盖先公
為進士時所畜尔
　　　唐氷清琴銘
右氷清琴銘詞翰皆不俗可喜題曰晋陵子而不著名
氏豈非隱者欤琴藏太常寺恊律郎陳沂家沂死納于
壙中云
　　　唐中書舍人王無競碑
右唐王無競碑無競事迹附見唐書陳子昂傳後以碑
考傳頗不合傳言自殿中侍御史徙太子舍人神龍初
出為蘓州司馬貶廣州仇家矯制榜殺之而碑言為中
書舍人卒傳言坐與張易之䓁交往貶而碑云两張弄
權九有蕩析公黙而無愠皆莫知其孰是拠碑言無競
無子孫權知莱州刺史姚汭為買石立碑去無競之歿
已逺事淂于傳聞未足盡信也無競東莱人墓在掖縣
界中云
　　　後唐汾陽王真坣記
右後唐汾陽王真坣記李鶚書鶚五代時仕為國子丞
九經印板多其所書前軰頗貴重之余後淂此記其茟
法盖出歐陽率更然窘于法度而韻不能高非名書也
　　　漢重修高祖庙碑
右漢重修高祖庙碑郭忠恕八分書余年十七八時已
喜收蓄前代石刻故正字徐人陳無已為余言豐县有
此碑託人訪求後數年乃淂之然字畫頗軟弱余家有
忠恕八分書懐嵩樓記墨跡乃其暮年所書茟力老勁
非此碑之比亦甞刻石今錄于次
　　　南唐𬗋極宫石磬銘
右南唐𬗋極宫石磬銘徐鍇撰并小篆書鍇与其兄鉉
在江南以文翰著名王師南征鍇卒于圍城中鉉隨後
主帰朝貴顯以夀終歐陽公集古錄云宋㒷違命侯来
朝二徐皆淂為王臣者誤矣
　　周宣王庙記
右周文宣王庙記題縣令郭忠恕撰并書按國史忠恕
為漢湘隂從事周祖徴為周易慱士囯初貶乹州司户
太宗時𣸪任國子主簿流登州卒不載其嘗為縣令也
記云縣在汝水之汭嵩山之陽不知其為何縣最後題
甲寅四月十五日建盖周丗宗顯德元年也或云此記
在汝州界中
　　　日本國誥
右日本國誥題康保五年日本在海東自漢以来見于
史然与中國不常通宋莒公記年通譜載其國年號九
而獨無康保其後畢仲荀見此誥錄于通譜之末然不
知康定保是中國何年也余家集錄金石刻凡二千卷
外國文字著錄獨此而已
金石錄卷苐三十
　　　後序
東武趙眀誠德父家多前代金石刻傚歐陽公集古所
論以考書傳諸家同異訂其淂失著金石錄三十卷别
白牴牾寔事求是其言斤斤甚可觀也昔文籍既繁竹
素𥿄扎轉相謄冩弥乆不能無誤近丗用墨板模印便
于流布而一有所失更無别本是正然則謄冩摸印其
爲利害之𢾗畧等又前世載茟之士所聞所見与其所
傳不能無同異亦或意有軒輊情流遷則遁離失寔後
學欲窺其罅搜抉證騐用力多見功寡此讎校之士抱
槧懐鉛所以汲汲也昔人欲刋㝎經典及醫方或謂經
典同異未有所傷非若非醫方能致夀夭陶弘景亟称
之以爲知言彼哉卑陋一至于此或譏邢邵不善讎書
卲曰誤書思之更是一適且别本是正犹未敢曰可而
欲以思淂之其訛有如此者惟金石刻出于當時所作
身与事接不容偽妄皎皎可信前人勤渠鄭重以遺来
丗惟恐不逺固非以爲夸而好古之士忘寝廢食而求
常恨不廣亦豈專以爲玩哉余登太山觀秦相斯所刻
退而按史遷所記大凢百四十有六字而差失者九字
以此積之諸書浩博其失胡可勝言而信書之人守其
所見知其違戾犹勿䏻深攷猥曰是碑之誤其殆未之
思乎若乃庸夫野人之所𫐠其言不雅馴則望而知之
直差易耳今德父之藏既甚富又選擇多善而探討去
取雅有思致其書誠有補于學者亟索余文為序窃獲
附姓名于篇末有可喜者于是乎書政和七年九月十
日河間劉跋序
右金石錄三十卷者何趙侯德父所著書也取上自三
代下迄五季鐘鼎甗鬲盤匜尊敦之欵識豐碑大碣顯
人晦士之事跡凢見于金石刻者二千卷皆是正偽謬
去取褒貶上足以合聖人之道下足以訂史氏之失者
皆載之可謂多矣嗚呼自王播元載之禍書畫与胡椒
無異長輿元凱之病錢癖与傳癖何殊名雖不同其惑
一也余建中辛巳始㱕趙氏時先君作礼部貟外郎丞
相時作吏部侍郎侯年二十一在太學作學生趙李族
寒素貧儉每朔望謁告出質衣取半千錢歩入相國寺
市碑文果實㱕相對展玩咀嚼自謂葛天氏之民也後
二年出仕宦便有飯蔬衣練窮遐方絶域盡天下古文
奇字之志日就月将漸益堆積丞相居政府親舊戓在
舘閣多有亡詩逸史魯璧汲冢所未見之書遂力傳冩
浸覺有味不䏻自已後或見古今名人書畫一代奇器
亦𣸪脫衣市易尝記崇寕間有人持徐熙牡丹圖求錢
二十萬當時雖貴家子弟求二十萬錢豈易淂耶㽜信
宿計無所出而還之夫婦相向惋悵者數日後屏居鄊
里十年仰取俯拾衣食有餘連守两郡竭其俸入以事
鉛槧每獲一書即同共勘校整集籖題得書畫彛鼎亦
摩玩舒卷指摘疵病夜盡一燭為率故能𥿄札精緻字
畫完整冠諸收書家余性偶強記每飯罷坐歸来坣烹
茶指堆積書史言某事在某書某卷第㡬葉苐㡬行以
中否角勝負為飲茶先後中即舉杯大笑至茶傾覆懐
中反不淂飲而起甘心老是鄊矣故雖處憂患困窮而
志不屈收書既成㱕来坣起書庫大橱簿甲乙置書册
如要講讀即請鑰上簿關出卷帙或少損汚必懲責揩
完塗改不復向時之坦夷也是欲求適意而反取憀慄
余性不耐始謀食去重肉衣去重采首無眀珠翡翠之
飾室無塗金刺繡之具遇書史百家字不刓缺本不訛
謬者輒市之儲作副本自来家傳周易左氏傳故两家
者流文字最偹于是几案羅列枕席枕藉意㑹心謀目
徃神授楽在声色狗馬之上至靖康丙午歲侯守淄川
聞金人犯京師四頋茫然盈箱溢箧且恋恋且悵悵知
其必不為已物矣建炎丁未春三月奔太夫人丧南来
既長物不能盡載廼先去書之重大印本者又去畫之
多幅者又去古器之無欵識者後又去書之監本者畫
之平常者器之重大者凡屡减去尚書十五車至東海
連艫渡淮又渡江至建康青州故地尚鎖書冊什物用
屋十餘間期眀年春再具舟載之十二月金人䧟青州
凢所謂十餘屋者已皆為煨燼矣建炎戊申秋九月侯
起復知建康府己酉春三月罷具舟上蕪湖入姑孰将
卜居贑水上夏五月至池陽𬒳
旨知湖州過闕上殿遂駐家池陽獨赴
召六月十三日始負擔捨舟坐岸上葛衣岸巾精神如
虎目光爛爛射人望舟中告别余意甚悪呼曰如傳聞
城中緩急柰何㦸手遥應曰從衆必不淂已先棄輜重
次衣𬒳次書册卷軸次古器獨所謂来器者可自負抱
与身俱存亾勿忘之遂馳馬去塗中奔馳冐大暑感疾
至
行在病痁七月末書報卧病余驚怛念侯性素急柰何
病痁或熱必服寒薬疾可憂遂觧舟下一日夜行三百
里比至果大服紫胡黄芩薬瘧且痢病危在膏肓余悲
泣蒼皇不忍問後事八月十八日遂不起取茟作詩絶
茟而終殊無分香賣履之意葬畢余無所之
朝廷已分遣六宫又傳江當禁渡時犹有書二萬卷
金石刻二千卷器皿􁑚褥可待百客他長物称是余又
大病僅存喘息事势日廹念侯有妹壻任兵部侍郎從
衛在洪州遂遣二故吏先部送行李徃投之冬十二月
金人䧟洪州遂盡委棄所謂連艫渡江之書又散為雲
烟矣獨餘少䡖小卷軸書帖冩本李杜韓栁集丗說塩
鐵論漢唐石刻副本數十軸三代鼎鼐十數事南唐冩
本書數箧偶病中把玩搬在卧内者巋然獨存上江既
不可往又虜势叵測有弟迒任
敕局刪㝎官遂徃依之到台守已遁之剡出陸又棄衣
被赱黄岩雇舟入海奔行朝時駐蹕章安從御舟海道
道之温又之越􁂞戌十二月放散百官遂之衢紹㒷辛
􁁲春三月復赴越壬子又赴抗先侯疾亟時有張飛卿
斈士擕玉壺過視侯便擕去其寔珉也不知何人傳道
遂妄言有頒金之語或傳亦有宻論列者余大惶怖不
敢言遂盡将家中所有銅器䓁物欲赱外庭投進到越
已　移幸四眀不敢㽜家中并冩本書寄剡後官軍收
叛卒取去聞盡入故李将軍家所謂巋然獨存者無慮
十去五六矣惟有書畫硯墨可五七簏更不忍置他所
常在卧榻下手自開闔在㑹稽卜居土民鍾氏舍忽一
夕穴壁負五簏去予悲慟不已重立賞收贖後二日鄰
人鍾𣸪皓出十八軸求賞故知其盗不逺矣萬計求之
其餘遂不可出今知盡爲吴說運使賤價淂之所謂巋
然獨存者廼十去其七八所有一二殘零不成部帙書
册三數種平平書帙犹𣸪爱惜如護頭月何愚也耶今
日忽閱此書如見故人因憶侯在東莱静治坣装卷初
就芸籖縹帶束十卷作一帙每日晚更散輒校勘二卷
䟦題一卷此二千卷有題䟦者五百二卷耳今手澤如
新而墓木已拱悲夫昔萧繹江陵䧟沒不惜國亾而毁
裂書畫楊廣江都傾覆不悲身死而復取圖書豈人性
之所著死生不能忘之欤或者天意以余菲薄不足以
享此尤物耶抑亦死者有知猶斤斤爱惜不肯㽜在人
間邪何淂之艱而失之易也嗚呼余自少陸机作賦之
二年至過蘧瑗知非之两歳三十四年之間憂患淂失
何其多也然有有必有無有聚必有散乃理之常人亾
弓人淂之又胡足道所以區區記其終始者亦欲為後
