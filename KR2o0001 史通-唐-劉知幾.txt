#+TITLE: 史通-唐-劉知幾
#+DATE: 2016-06-11 12:22:43
#+SOURCE: github.com/kanripo/KR2o0001 master 56a0808e                
續校史通序
唐長安景龍間劉子玄在東觀商榷
諸史著史通二十卷傳刻弗廣余家
有抄本齊六趙肖十居一二以故宦
轍所至必先購求復得二三抄本雖
各有舛譌而叅稽互正庶幾可讀兹
承乏江臬同寀諸公一時士望聚會
之間縱言至於史方伯莆田吳公曰
此有史通太史陸儼山氏守藩時刻
也子其讎之余念儼山先生才雄學
博其于是刻用心良勤然恨無别本
叅對若有望于後人余豈敢辭因岀
篋中本更爲校勘篇章有應合應岐
者合之岐之書名有應刪應益應定
者刪之益之定之曲筆篇爲增四百
卅餘字鍳識篇增三百餘字而去其
自它篇羼者六十餘字因習上卷巳
亡刻中數行宜削而不削者愼之也
它無可㨿者姑仍其舊校竣竊喟然
曰嗟乎史職之難久矣左史以降作
者比肩靡不自謂鞭撻狐南睥睨游
夏而子玄横加訶詆所與完璧者僅
王君懋一人而巳由斯以談柳子厚
之不就豈無見乎然子玄身秉史筆
不自成家龍姿美業未聞光闡鷄晨
穢德未聞昭戒至其論史則信冡書
而疑墳典譏堯舜訾湯文誹周孔不
少顧忌故宋子京有工拙之譏柳炤
之有析微之論刻之不廣大率爲此
要以序體法朙典要爲作史者凖繩
則是書亦豈可少哉夫其上自唐虞
下及陳隋網羅千禩貫穿百家雖謂
前無古人可矣此徐堅所以有座右
之許也觀所上蕭至忠書雖苦積薪
　與𧖟室然讀白首有期汗青無日
之語其志有足諒者余深悲之故于
兹編三致意焉
萬曆壬寅冬十月榖旦後學長洲張
鼎思譔
史通序錄
　　　　　　　　　唐劉子玄知㡬撰
長安二年余以著作佐郎兼修國史尋遷左史
扵門下撰起居注會轉中書舎人暫停史任俄
兼領其職今上即位除著作郎太子中允率更
令其修史皆如故又属大駕還亰以留後在都
無㡬驛徴入亰專知史事仍遷秘書少監自惟
歴事二主從官兩亰遍居司籍之曹乆處載言
之職昔馬融三入東觀漢代稱榮張華再典史
官晉朝稱羙嗟予小子兼而有之是用職司其
憂不遑啟處甞以載削餘暇商搉史篇下筆不
休遂盈筐篋扵是區分類聚編而次之昔漢世
諸儒集論經傳定之扵白虎閣因名曰白乕通
予旣在史舘而成此書故便以史通為目且漢
求司馬遷後封為史通子是知史之稱通其來
曰乆慱采衆議爰定兹名凢為廿卷列之如左
合若干言(十二字註五千四百九十八字/除所闕篇凢八萬二千三百五)于旹
嵗次庚戌景龍四年仲春之月也
刋正史通序
昔人謂史通一書宜置座右史法存焉耳我蜀
藩司板册照新以屬來哲其意一也然人雖得
而葆之不免蒙翳之患舛訛煩亂齟齬惟艱脫
簡缺文坐令荒惑不有先覺將為聚飲之書也
儼山先生頃膺方伯蒞蜀省閱是本憫其亂亡
乃乗公暇肆筆裁訂或考同辨異輯類次編或
㑹文䟽義聮屬血脉或衍去支離蕪穢以就凢
例反復内外諸篇有所謂足其所未盡𥙷其所
未圓白其所未瑩貫其所未一者嘉惠之意可
淺言㢤夫隷古定著有禆壁經石鼓剔苔㶢價
百倍愚也嘉史通之遭經先生之筆文旣足徴
史法于是焉在慱雅者可以無憾矣
賜進士出身中憲大夫前奉
勅提督學政雲南按察司副使成都門生王閣
　撰
史通上卷
　内篇
　　第一卷
　　　　六家第一
　　第二卷
(世家第五/二體第二/列傳第六/載言第三/本紀第四)
　　第三卷
(表歷第七/書志第八)
　　第四卷
(斷限十二/論賛第九/次篇十三/序例第十/稱謂十四/題目十一)
　　第五卷
(因習上十八/採撰十五/因習下十九/載文十六/浦注十七)
　　第六卷
(言語第二十/浮詞二十一/叙事二十二)
　　第七卷
(鉴識二十六/品藻二十三/探頥二十七/直書二十四/曲筆二十五)
　　第八卷
(摸擬二十八/書事二十九/人物第三十)
　第九卷
(覈才三十一/序傳三十二/煩省三十三)
　　第十卷
(批繆三十七/雜述三十四/弛張三十八/辨識三十五/體統三十六)
　　　　　右定凢三十六篇并前序及志第
　　　　　七篇共三十八篇
史通札記補
　　此書初校原刻顯誤之字有逕依校筆上石者今悉復原刻
　　之舊别補校文於後庶端緒可尋以存前賢傅校古籍點畫
　　不苟之榘矱云丁卯七月吳縣姜殿揚補校幷記
卷一(五葉九行)于(干)
卷二(五葉一行)于(干/六葉十五行)其(吳)
卷三(四葉十四行)折(拆/七葉一行)折(拆/十四葉五行)事(患)
卷四(八葉十行)照肰(昭然/十二葉十四行)免(兔/十三葉十七)
(行)博(傳)
卷五(九葉十七行)御(衒/十一葉三行)列(烈/十二葉二行)誕(誕)
(十五葉十七行)志(忘)
卷六(三葉一行)爲(僞/四葉七行)介范(尔苑/八葉十八行)仝(全)
(十七葉七行注)刑(邢)
卷七(三葉十四行)百(者)
卷八(一葉十一行)一(古/二葉七行)于(干/五葉十三行)隋(隨)
(六葉四行)力(刀/七葉七行)于(干)
卷九(一葉十五行)柝(折/六葉七行)于(干/十一行)一(二)
卷十(二葉九行)周(圈/十八行)于(干/十一葉十二行)快(怏)
卷十二(十九葉十三行)十八(八十)
卷十三(九葉二行)爲(蔿)
卷十五(十葉十一行注)上(下)
卷十六(七葉二行)秋(陵)
卷十八(二葉十七行注)則(測/四葉十二行)失此(此失/八葉三)
(行)漢(漁/七行)讚(譖/十葉六行)紀(絕)
卷十九(七葉二行注)十一(七/十三葉二行)由(田)
卷二十(十五葉十行)詆(抵)
史通卷第一
　内篇
自古帝王編述文籍史言之備矣古徃今來質
文逓變諸史之作不恒厥體㩁而為論其流有
六一曰尚書家二曰春秋家三曰左傳家四曰
國語家五曰史記家六曰漢書家今略陳其義
列之扵後
尚書家者其先出扵太古易曰河出圖洛出書
聖人則之故知書之所起逺矣至孔子觀書扵
周室得虞夏商周四代之典乃刪其善者定為
尚書百篇孔安國曰以其上古之書謂之尚書
尚書璇璣鈴曰尚者上也上天垂文以布節度
如天行也王肅曰上所言下為史所書故曰尚
書也推此三說其義不同蓋書之所主本扵號
令所以宣王道之正義發話言扵臣下故其所
載皆典謨訓誥誓命之文至如堯舜二典直序
人事禹貢一篇惟言地理洪範揔述灾祥頋命
都陳䘮禮玆亦為例不純者也又有周書者與
尚書相類即孔氏刋約百篇之外凢為七十二
章上自文武下終靈景甚有明允篤誠典雅高
義時亦有淺末恒說滓穢相叅殆似後之好事
者所増益也至若職方之言與周官無異時訓
之說比月令多同斯百王之正書五經之别録
者也自宗周既殞書體遂廢迨乎漢魏無能繼
者至晉廣陵相魯國孔衍以為國史所以表言
行昭法式至扵人理常事不足備列乃刪漢魏
諸史取其羙詞典言足為龜鏡者定以篇第纂
成一家由是有漢尚書後漢尚書漢魏尚書凢
為二十六卷至隋秘書監太原王邵又録開皇
仁壽時事編而次之以類相從各為其目勒成
隋書八十卷尋其義例皆准尚書原夫尚書之
所記也若君臣相對詞㫖可稱則一時之言累篇
咸載如言無足紀語無可述(有脫/此疑)若此故事雖脫
略而觀者不以為非爰逮中葉文籍大備必剪
截今文摸擬古法事非改轍理涉守株故元舒
所撰漢魏等篇不行扵代也若乃帝王無紀公
卿缺傳則年月失序爵里難詳斯並昔之所忽
而今之所要如君懋隋書雖欲祖述啇周憲章
虞夏觀其體制乃似孔氏家語臨川世說可謂
畫虎不成反類犬也故其書受嗤當代良有以
焉
春秋家者其先出扵三代按汲冡璅語記太丁
時事目為夏殷春秋孔子曰䟽通知逺書教也
屬辭比事春秋之教也知春秋始作與尚書同
時璅語又有晉春秋記獻公十七年事國語云
晉羊舌盻習扵春秋悼公使傳其太子左傳昭
二年晉韓宣子來聘見魯春秋曰周禮盡在魯
矣斯則春秋之目事匪一家至扵隱沒無聞者
不可勝載又按竹書紀年其所記事皆與魯春
秋同孟子曰晉謂之乗楚謂之檮杌而魯謂之
春秋其實一也然則乗與紀年檮杌其皆春秋
之别名者乎故墨子曰吾見百國春秋蓋皆指
此也逮仲尼之修春秋也乃觀周禮之舊法遵
魯史之遺文據行事仍人道就敗以明罰因興
以立功假日月而定歷數藉朝聘而正禮樂微
婉其說隠晦其文為不刋之言著將來之法故
能彌歷千載而其書獨行又按儒者之說春秋
也以事繫日以日繋月言春以包夏舉秋以兼
冬年有四時故錯舉以為所記之名也苟如是
則晏子虞卿吕氏陸賈其書篇第本無年月而
亦謂之春秋蓋有異扵此者也至太史公著史
記始以天子為本紀考其宗㫖如法春秋自是
為國史者皆用斯法然時移世異體式不同其
所書之事也皆言罕褒諱事無黜陟故馬遷所
謂整齊故事耳安得比扵春秋哉
左傳家者其先出扵左丘明孔子旣著春秋而
丘明授經作傳蓋傳者轉也轉授經㫖以授後
人或曰傳者示也所以傳示來世按孔安國注
尚書亦謂之傳斯則傳者亦訓釋之義乎觀左
傳之釋經也言見經文而事詳傳内或傳無而
經有或經闕而傳存其言簡而要其事詳而慱
信聖人之羽翮而述者之冠冕也逮孔子云沒
經傳不作于時文籍唯有戰國䇿及太史公書
而已至晉著作郎魯國樂資乃追采二史撰為
春秋後傳其始以周貞王續前傳魯哀公後至
王赧入秦又以秦文王之繼周終扵二世之㓕
合成卅卷當漢代史書以遷固為主而紀傳互
出表志相重扵文為煩頗難周覽至孝獻帝始
命荀恱撮其書為編年體依左傳著漢紀三十
篇自是每代國史皆有斯作起自後漢至扵髙
齊如張璠孫盛于寳徐賈裴子野吳均何之元
王邵等其所著書或謂之春秋或謂之紀或謂
之略或謂之典或謂之志雖名各異大抵皆依
左傳以為的凖焉
國語家者其先亦出扵左丘眀旣為春秋内傳
又稽其逸文纂其别說分周魯齊晉鄭楚吳越
八國事起自周穆王終扵魯悼公列扵春秋外
傳國語合為二十一篇其文以方内傳或重出
而小異然自古名儒賈逵王肅虞翻韋耀之徒
並申以注釋治其章句此亦六經之流三傳之
亞也暨縱横互起力戰爭雄秦兼天下而著戰
國䇿其篇有東西二周秦齊燕楚三晉宋衛中
山合十二國分為三十三卷夫謂之䇿者蓋録
而不序故即簡以為名或云漢代劉向以戰國
㳺士為䇿謀因謂之戰國䇿至孔衍又以戰國
䇿所書未為盡善乃引太史公所記叅其異同
刪彼二家聚為一録號為春秋後語除二周及
宋衛中山其所畱者七國而已始自秦孝公終
扵楚漢之際比扵春秋亦盡二百三十餘年行
事始衍撰春秋時國語復撰春秋後語勒成二
書各為十卷今行扵世者唯後語存焉按其書
序云雖左氏莫能加世人皆尤其不量力不度
徳尋衍之此義自比扵丘明者第謂國語非春
秋傳也必方以類聚豈多嗤乎當漢氏失馭英
雄角力司馬彪又録其行事因為九州春秋州
為一篇合為九卷尋其體統亦近代之國語也
自魏都許洛三方鼎峙晉宅江淮四海幅裂其
君雖號同王者而地實諸侯所在史官記其國
事為紀傳者則規模班馬創編年者則議擬荀
袁為是史漢之體大行而國語之風替矣
史記家者其先出扵司馬遷自五經間行百家
競列事跡錯揉前後乖舛至遷乃鳩集國史採
訪家乗上起黃帝下窮漢武紀傳以統君臣書
表以譜年爵合百三十卷因魯史舊名目之曰
史記自是漢世史官所續皆以史記為名迄乎
東亰著書猶稱漢紀至梁武帝又勅其群臣上
自太初下終齊室撰成通史六百二十卷其書
自秦以上皆以史記為本而别採他說以廣異
聞至兩漢已還則全録當時紀傳而上下通逹
臭味相依又吳蜀二主皆入世家五胡及拓㧞
氏列扵夷狄傳大抵其體皆如史記其所為異
者惟無表而已其後元魏濟隂王暉業又著科
録二百七十卷其斷限亦起自上古而終扵宋
年其編次多依放通史而取其行事尤相似者
共為一科故以科録為號皇家顯慶中符壐郎
隴西李延壽抄撮近代諸史南起自宋終扵陳
北始自魏卒扵隋合一百八十篇號曰南北史
其君臣流例紀傳羣分皆以類從各附扵本國
凢此諸作皆史記之流也尋史記疆宇遼闊年
月遐長而分以紀傳散以書表每論家國一政
而胡越相懸叙君臣一時而參啇是隔此為其
體之失者也兼其所載多聚舊記時採雜言(採/謂)
(國䇿等故/世本國語)使覽之者事罕異聞而語饒重出此
撰録之煩者也况通史以降蕪累尤深遂使學
者寧習本書而怠窺新録且撰次無㡬而殘缺
遂多可謂勞而無功述者所宜深誡也
漢書家者其先出扵班固馬遷撰史記終扵今
上自太初已下闕而不録班彪因之演成後記
以續前篇至子固乃斷自髙祖盡于王莽為十
二紀十志八表七十列傳勒成一史目為漢書
昔虞夏之典商周之誥孔氏所撰皆謂之書夫
以書為名亦稽古之偉稱尋其創造皆准子長
不為世家改書曰志而已自東漢以後作者相
仍皆􁐂其名號無所變革唯東觀曰記三國曰
志然稱謂雖别而體制皆同歷觀自古史之所
載也尚書記周事終秦繆春秋述魯史止定公
記年下逮扵魏亡史記唯論扵漢始如漢書者
究西都之首末窮劉氏之廢興包舉一代撰成
一書言皆精練事甚該密故學者尋討易為其
功自古迄今無攺斯道扵是考兹六家商㩁千
載蓋史之流品亦既乆廢所可祖述者唯左氏
及漢書二家而已

史通卷第一
史通札記
序錄
(十行)司(字以意改/思/何云思/十六行)日(自/十七行)張之象本無夾注
　二十四字何氏以朱筆補入
目録(自第四卷題目以下皆無第字)
(一葉十六行)頤(賾/二葉四行)識(職)弛張下何云末三篇俱亡
或云體統篇卽自敍也毓修按羣書拾補云宋本闕外篇目錄張
之象本有之非是
史通卷第一
(一葉十二行)鈴(以意改/鈴/毓修)文(象/十四行)推(惟/張本)號(作号下同/号凡號皆)
(二葉一行/二行)甚(其/一作/六行)殞(隕/十一行)邵(劭下同/凡邵俱改)
(十五行)張之象本無夾注此疑有脱四字毓修按拾補云宋本亦
然(十七行)元舒(舒元/三葉六行)按(按下同/何俱改/十行)盻(肸/四)
(葉十四行)傳者示也拾補云宋本作傳者傳(平)也顧千里云此風
風(去)也之例(十七行)耀(曜/六葉五行)爲字下有之字(七葉)
(二行)爲(於/四行)揉(糅/六行)名目(目名/八行)梁下有世字
(十行)以上(巳上/八葉二行)例(别)類字下有相字(十行)遂(遽)
(九葉二行)史(本作文/張之象)哀公(公疑作定哀/何云抄本定/五行)書(家)
史通卷第二
(一葉六行)得(無得字/何云抄本/八行)已(以/二葉九行)秩(祑/十七行)
世爲史而皆倣左傳也(而字何亦云鈔本無官字/張之象本作世爲史官無/十八行)貞(何/眞)
(添其字/於眞字下/三葉六行)闌(作闡/何云一/十一行)于(干/十七行)紀(記)
(四葉四行)之(入/十五行)楊(同/揚下/五葉十五行)伯(柏)莊王(襄/荘)
(同/王下/六葉十六行)國(園/八葉五行)國(地字誤/顧云當是/六行)瓜(瓜)
(九行)班爵(爵字/張本無/九葉一行)今(近/二行)册(目/十行)序字
下張本有事字(十一二行)不可得也或曰遷紀五帝十字衍文
(十六行)皇(黄/十七行)胟(拇/十葉一行)媸(何云一作嗤/三)
(行)紀(紀/十七行)邵(召/十一葉三行)遺(作異/何云一/四行)虛班史
傳(虛傳班史)
史通卷第三
(一葉六行)斜(邪/九行)合(含/二葉十四行)臣(張木作長/十五)
(行)切(𥙷作功/顧引拾/十六行)書下有記字(三葉八行)折(本作析/張之象/十)
(六行)帙(祑/四葉二行)星(一作靈/八行)隋(𥙷作隨/顧引拾/十四行)頴
(潁/五葉十五行)百(有/疑作/六葉三行)者(著/七行)彗(孛/一作)十
(一行)梁(謝艾事/當作涼此/十八行)柱樹(梓柱/馮校)雀(作爵/漢書/七葉一行)雨霜
(霜雨/四行)賜(錫)或晉楚來聘(云無或字/顧引拾𥙷/十三行)脫(本衍/張之象)
地(本作兆/張之象/十四行)札(注同􁕁/顧作扎/十六行)火(災/顧作/十七行)在(自)
(十八行)夾(郟/八葉二行)定(文/七行)桑下有穀字　成(不)
(九行)厲公下有誅四大夫四大夫欲殺厲公十一字􁕁(十八行)莒
大爲國(莒爲大國/張之象本作/九葉三行)一(二/九行)晝象夷狄(作夜/顧改晝)
(十八行)不(反/十葉三行)烏(鵝/顧作/九行)第三知字作智(十)
(二葉十行)䈮(蒟/十三葉一行)番(本蕃/張之象/二行)夷從華夏(象本/張之)
(從夏/革夷/十四葉一行)主(王)思(同顧同/馮校作)殿字當衍方思格魏太和中
旣定氏族高下按此以選舉(仍存殿字/何又云馮校/七行)者(疑作伯)
史通卷第四
(一葉十六行)誤(設/二葉一行)淡薄無味(淡泊有味/顧云當云/六行)于(干)
(八行)歸(餙/十行)人(本作仁/張之象/十七行)君(富/三葉四行)序字
上有自字(六行)彼(作往/張本/七行)小(拾𥙷同/意顧引/四葉二行)擊難(作/一)
(排/擊/六行)逮(拾𥙷同/殆顧引/五葉一行)起(架/五行)官(凖/六行)之(一)
(七行)豈(張之象本/不/以上皆/九行)遂(遽/十四行)摸(模/六葉二行)
字行(作行字/顧引拾𥙷/七葉二行)瑰(理)惟(同/唯下/四行)察(略十卷姚最/最隋志梁後)
(撰/十二行)反(本互/張之象/十五行)篇(本編/張之象/八葉一行)盡字下
有者字(三行)陳(鄭/七行)標(褾/十四行)置(署/十六行)繆(謬)
(九葉三行)各(若/顧作/七行)讚(瓚/十二行)覊(覊/十五行)胡(朝)
(十葉十八行)帙(祑/十一葉五行)二(本三/張之象/十二行)肖(拾𥙷/顧引)
(宵/作/十二葉二行)昭(拾𥙷同/昭顧云/十三葉六行)原(𥙷作考/顧引拾/十二行)
必不(作不必/顧引拾𥙷/十五葉十三行注)爲(言/顧改/十四行注)宣字上
有文字　王國(亡國/張本作/十五行)虛(靈/十六葉十行)殺(又引拾/顧作賦)
(煞/𥙷作/十四行)作者(引拾𥙷同/所作/顧)慕(慕/張本/十七葉十五行)揔(忽/張本)
(十七行注)贊(述)
史通卷第五
(一葉十六行)苑下有並字(𥙷同/顧引拾/二葉十一行)加誣語(顧引拾/以加諸)
(同/𥙷/十二行)劭下有曰字(十三行)收因此(收承此言/十五行)
有議(議/有異/十七行)過(禍/疑作/十八行)恢(詼/三葉三行)糠粃(穅)
(秕/五行)聚博(博聚)悅字下有於字(六行)諜(牃/八行)頴(潁)
(十三行)嘔(𥙷作歐/顧引拾/十五行)韋(偉/疑作/四葉十行)泉(鼎/五葉)
(二行)宗下有故作者三字(𥙷同/顧引拾/六行)喪(裘/十二行)僞繆(謬)
(僞/十三行)戾(拾𥙷同/反顧引/十八行)蒙(加/六葉六行)斷(斵/張本/七)
(葉四行)同字下顧引拾補無取字(六行)戾(反/八行)殞(隕)代(古)
(十六行)復(恒/八葉十六行)眞(貞/九葉十六行)王劭齊志(劭/按)
(書齊志二字傳寫誤也/傳撰平賊記三卷當謂此/十葉六行)切(竊)
補注篇闕下半採其所捐下乃因習篇文也今据張之象本補之
如下
以爲補注言盡非要事皆不急譬夫人有吐菓之核棄藥之滓而
愚者乃重加捃拾潔以登薦持此爲工多見其無識也孝標善於
攻繆博而且精固以察及泉魚辨窮河豕嗟乎以峻之才識足堪
遠大而不能探賾彪嶠網羅班馬方復留情於委巷小說銳思於
流俗短書可謂勞而無功費而無當者矣自茲已降其失逾甚若
蕭楊之璅雜王宋之鄙碎言殊(如/顧作)揀金事比雞肋異體同病焉
可勝言大抵撰史加注者或因人成事或自我作故記錄無限規
檢不存難以成一家之格言千載之楷則凡諸作者可不詳之至
若鄭玄王肅述五經而各異何休馬融論三傳而競爽欲加商榷
其流實煩斯則義涉儒家言非史氏今並不書於此焉
　　因習上第十八(並宜糾正此聊從陸文裕刻本耳/馮評舊本因習十八邑里十九今)
蓋聞三王各異禮五帝不同樂故傳稱因俗易貴隨時况史書者
記事之言耳夫事有貿遷而言無變革此所謂膠柱而調瑟刻舩
以(而/顧作)求劍也古者諸侯曰薨卿大夫曰卒故左氏傳稱楚鄧曼
曰王薨於行國之福也又鄭子產曰文襄之伯君薨大夫弔卽其
證也按夫子修春秋實用斯義而諸國皆卒魯獨稱薨者此略外
别內之旨也馬遷史記西伯已下與諸列國王侯凡有薨者同加
卒稱此豈略外别內邪何貶薨而書卒也蓋著魯史者不謂其邦
爲魯國撰周書者不呼其上(主/顧作)曰周王如史記者事總古今勢
無主客故言及漢祖多爲漢王斯亦未爲累也班氏旣分裂史記
定名漢書至於述高祖爲公王之時皆不除沛漢之字凡有異方
降款者以歸漢爲文肇自班書首爲此失迄于仲豫仍踵厥非積
習相傳曾無先覺者矣又史記陳涉世家稱其子孫至今血食漢
書復有涉傳乃具載遷文按遷之言實孝武之世也固之言今當
孝明之世也事出百年語同一理卽如是豈陳氏苗裔祚流東京
者乎斯必不然漢書又云嚴君平旣卒蜀人(稱之云云/巳下接至今/十葉)
(十二行)錄(無此字/顧引拾𥙷/十五行)之字下有爲字(𥙷同/顧引拾/十七行)
歴(𥙷作列/顧引拾/十一葉一行)是字下有則字(𥙷同/顧引拾/十一行)符(苻)
(十二葉三行)李(孝/顧作/四行)季(李/十二行)偶(隅/十四葉一)
(行)因習下第十九(作邑里第十九/亦曰邑里/應/三行)本居(誤下文作土/何小山云居字)
(十一行)得乎(其于/張本作/十五行注)類下顧引拾補云有是字(十)
(五葉十三行)平昌(昌平/四行注)琰下脫傳義琰三字(六行)竟(競)
(十三行注)卑(畢/十五行注)原(拾𥙷同/尞顧引/十六行注)西字上有
隴字　尋(循/顧作/十八行)遂(勝/十六葉三行)數字不空(六行)
樂(共)
史通卷第六
(一葉十一行)監字下無於字(𥙷同/顧引拾/十五行)湧(踴)瓦(作丸/張本)
(二葉八行)用(由/疑作/九行)轉(輔/十八行)者字下無則字(三葉)
(四行)以(作似/張本/六行)喜(憙/八行注)諸字下有方字　類字下張
本有也字(十二行)謂(諱/四葉五行)損(捐/六行注/𥙷作梨/顧引拾)
(十五行)稽(楊/十七行)唇(脣/五葉三行)久長(作長久/顧引拾𥙷/五)
(行)事(拾𥙷同/言顧引/七行)而(其/六葉四行)特(持/七行)愼(作愜/張本/十)
(行)伐(作戕/張本/七葉三行)焉字下有足字(八行注)產(作靈/張本/九行)
(注)私字上顧引拾補有陰字　爾朱暢(文略/爾未)受暢財賄今(略金/受文)多
其惡(比之韓彭伊霍/應云故減其惡/十行)書字下有元偉二字(十一行)世故
令狐德棻周書傳稱文如歸命(勝圔城孥戳茹茹歸命/應云文紀論則云渚宫制)出字下
有於字(八葉六行)直(眞/十行注)史(𥙷作書/顧引拾/九葉十一行)鈔
本無幷序作簡要隱晦妄飾三條二行八字(十一行)於(乎/十)
(葉五行)故(無此字/顧引拾𥙷/九行)趐(翅/十二行)無(無此字/顧引拾𥙷/十三)
(行)又(無此字/顧引拾𥙷/十一葉一行)豈(蓋/顧作/十行)自(洎/十二葉二)
(行)士尼之代(千/俟尼/七行)哉字下有故字(十三葉十行)記(紀)
(十五行注)驪(同/麗下/十六行注)公曰(字顯引拾𥙷同/公田田字下無奚)以(引/顧)
(作已/拾𥙷)將食之(食/君將/十七行)墳(賁)啼字下有呼字　吾君之
(引拾𥙷同/三字衍顧)乎(於/十四葉一行)者(文/衍)其(衍文/顧云)此則下有脫文
(二行)公字下有羊榖二字(𥙷同/顧引拾/六行注)爲(謂/九行)其字
下有有字(𥙷同/顧引拾/十二行)者(衍文/顧云)必字上有若字(云/顧/十七行)
言字下有於字(𥙷同/顧引拾/十五葉三行)獵者漁者下有脫誤(十)
(三行)秩秩(祑祑/十八行)三(片/一作/十六葉一行)昔古(古昔/顧作/十)
(一二行)宋人醢之蕭潰(援廟桷動于甍/此六字張本作/十二行)撫而勉之(撫之/廵而)
(十七葉二行)文(史/五行)作(祚/張本/六行)容貌(拾𥙷同/一䫉顧引)已(以)
(七行)敍事屬一病(一病/敍屬之/十行)奇(此字/一本無/十八葉十三行)
琛(作牢/張本/十八行)虞(盧/十九葉六行)䡺(轊/八行)符(苻/九行)
父(受/十行)鑾(鸞/十五行)草(革/十六行)降(胮/十七行)二史
(三史/張本/十八行)齊字下有記字　牛首(首牛/張本作/二十葉一行)櫝
(犢)團圓(作團欒/顧引拾𥙷/三行)萬(𥙷作萬紐/萬紉顧引拾)千(干)
史通卷第七
(一葉五行)頤(𦣱/十一行)步(拾𥙷同/接顧引/二葉七行)欲(拾𥙷同/請顧引/十)
(行)幾(𥙷作機/顧引拾/十六行)六(七/三葉十七行)紀(記/四葉一行)頗
(注同/頍四行/六行)邈字下有得字(𥙷同/顧引拾/十一行)鬱(菀/十七行)
跡字下人字下脫四字　行由小人(自陷小人/張本作作曲/五葉五行)屈
(惡/十二行)幸獲而全(獲全/幸而)是(足/六葉二行)始(如/七葉四行)
沉(沈/十五行)帝(拾𥙷同/皇顧引/十八行)鳥(作烏/張本/七葉八行)何從而
書之(從而書之/一作安得/三行)世(拾𥙷同/古顧引/九行)此義安可言於史耶下
何氏從馮本增入夫史之曲筆誣書至盜憎主人之甚乎十一行
刻本誤入鑒識篇中顧千里云此一百九十九字不當入曲筆李
百藥以魏收爲實錄魏徵以王劭爲有慚正直皆子玄所擿鑒識
之謬者耳若曲筆者載事而失其實鑒識者評史而乖其理二篇
之别在此(八葉九行)是(見/十行)母(母/十一行)康(秉/十二)
(行)猶(如/顧云/十六行)者(諸/十葉一行)體(作體宋本作恥/張本注云蜀本/二行)
永(據馮校作本/張本作體何/七行注)克(充/八行注)悉(贍)觀者以爲甲於
太史公囗囗也(大史公爲乙/觀者以爲甲/十一葉五行)罕(空/七行)同(作刷/蜀本)
(十七行)收(謂魏徵隋書/顧云收字誤當/十二葉四行)六(拾𥙷同/七顧引/八行)莊
子(囗/莊/又十一葉七行)作(拾𥙷同/刊顧引/九行)事(是)苺(見吕氏春秋因/莓/馮評攫莓)
(知所岀/之剏詞未/十六行)垂(乘/十七行)來(作求/張本/又十二葉十五行)
於(所/十六行)馬(作尋/張本/十八行)氏(世/又十三葉一行)常(恆)
(七行)爲(違/十八行)典(曲/十四葉一行注)書(引拾𥙷有伏惟二/衍文/陛下上顧)
(字/三行)劉(曹/七行)倫(冏/八行)可俯而就(率爾而就/張本作可/十二)
(行)耳(爾/十五葉一行)閩(作固/張本/七行)東晉之史(書宋齊之史/張本作東晉之)
史通卷第八
(一葉七行)關(符/二葉二行)于(干)之(阮/張本/三行)且(𥙷作但/顧引拾)
(十行)正字下側注征字(𥙷同/顧引拾/十八行)其(某/三葉十二行)謝
承(引拾𥙷同/二字當衍顧/十三行)人(作繞/張本)嘗(此字/張本無/四葉四行)彼(也)
(五行)亦(互/六行)猶(作有/張本/八行)速肖(連類/十七行)平(成/十)
(八行)徐湛(下同/江湛)於(文/衍/五葉四行)子臧(叔牂)是(作見/張本/十行)暢字
下有曰字(𥙷同/顧引拾/十三行)方字下有等字(六葉一行)張字下
有亮字(四行)上(中/七葉八行)眞(作眞/張本/九行)誥(告/十七行)
但字下有近字(八葉三行)朝(主/七行)可謂(何爲/顧作/十二行)純
(紀/十三行)數字上有此字(𥙷同/顧引拾/九葉八行)調(作啁/張本/十三)
(行)掌(作抃/張本/十六行)明王(王明/張本作/十葉二行)祥(瑞/十二行)仰
(作㧕/張本/十三行)乃若(作若乃/顧引拾𥙷)職(辟/十七行)預(頷/顧作/十一葉)
(六行)乃字上有而字(七行)諜(牃/十四行)載(裁)熊(能/十八行)
殘(殊/十二葉十四行)誰(孰/十七行)世(作代/張本/十三葉十一行)
禎(楨)楊于(預/楊/十四葉二行)宗通(何作守道/張本作宗道/十五行)傳(衍文/顧云)
傳寬(寛/傅/十六行)㦥(憲/十五葉四行)竿(竽)
史通卷第九
(一葉六行)目(作臣/張本/十行)方朔(方/朔/十三行)過(過/十六行)西(栖)
論(是/二葉十一行)直(作苑/鄧本/十四行)蹐(踳/三葉一行)職(識)
(二行)假令下張本有其字(六行)玄(毅)有字下有云字(四葉十)
(行)譜(作牃/張本)每(多/五葉四行)日三(拾𥙷同/每自顧引/六行)者吾(引拾𥙷/之先顧)
(行)玠(作玢/鄧本/九行)裴(斐/十二行)諜(牃/十六行)趙採(來顧作趙/玉海作趙)
(采/三葉四行)書(文/衍/五行)常(恒/八行)日(目/十行)事字下有
者字(十七行)牀(牀/十八行)紀(𥙷作記/顧引拾/四葉一行)體(木/張)
(拾𥙷作休/作矜顧引/三行)炳(昞/十行)鍊(𥙷作鍊/顧引拾/十四行)駟(駰/五葉)
(二行)故(於/十行)聚(作衆/張本/十四行)王(𥙷作主/顧引拾/六葉二行)識(職)
(三行)稱(授/五行)必于史職求眞(求其若斯/必于史職)特(真/八行)勸戒
(勒成/張本作/九行)佚(𥙷作失/顧引拾/十一行)獲(作藉/張本/十二行)喜(每/十)
(三行)代(載/十四行)覽(賢/七葉三行)使下有夫字(𥙷同/顧引拾/八)
(行)致(𥙷作取/顧引拾/九行)樂(落/十行)笑(作噱/張本/十五行)知(省/八葉)
(一行)中(申/八行)爲(拾𥙷同/草顧引/十四行)愛(作受/張本/十七行)爲(當是/顧云)
(字/請/九葉二行)諜(講/九行)來(求/十一行)旋(拾𥙷同/旅顧引/十四行)
腑(𥙷作府/顧引拾/十一葉一行)回(廻/四行注)之不(不之/六行)長安
下顧引拾補無中字(八行)所(欲/十二葉四行)牴牾(拾補作扺/抵梧顧引)
(捂/八行)知(智/十五行)純(絶/十八行)往字下有固字　慸(蠆)
(𥙷並同/顧引拾/十三葉十五行)踆(漢書改爲逡是矣而非也/逡顧云踆郎逡字義門依/十八行)
奥字下有理字　以(文/衍)
史通卷第十一
(一葉三行側注)總十四條(文/衍/四行)蝣(𥙷作游/顧引拾/十一行)俱(引拾/但顧)
(同/𥙷/二葉二行側注)其一條(下同/衍文/十行)也(文/衍/十三行)佚(失/顧作)
(十六行)趙字上有蓋字(三葉一行)缶(十五行)占(古/四)
(葉八行)哀平(哀牢/張本作/十七行)司(思/五葉五行)涉(陟)旻(昊/八)
(行)蓋(慈/九行)校(挍/十二行)榮(瑩/十五行)或(作彧/張本/十八行)
孫(孤/六葉四行)常(恒/十一行)谷纂(綦㒞/十七行)秩(𥙷作袟/顧引拾)
(七葉一行)功(力/三行)槩(作暨/張本/八行)詔曰至國史等之事一百
又二字張本作雙行夾注(八葉一行)集(文/衍/九行)唐氏(家/皇/十)
(六行)屬字下有者字(𥙷同/顧引拾/九葉二行)弼(𥙷作鄁/邶顧引拾/三行)搦
(作執/張本/十一行)施行下馮評疑有佚文(十葉十三行)以(拾𥙷同/借顧引)
(十四行)旣而至相副五十五字(史注顧引拾𥙷同/鄧本云抄本小字/十七行)舜
之事(之事/舜禹)
史通卷第十二
(一葉十行)典册(本同/史册鄧/十七行)堯舜上有案字(二葉十三行)
採(拾𥙷同/訪顧引/十七行注)馬字上有謂字(及鄧本同/顧引拾𥙷/三葉三行)愼
(眘)以(巳/八行注)或合(誤/致/九行注)容字下張本有合之二字
(十五行)而(所/四葉四行)頴(顔/八行)逮(何云衍文/張本作至/十八行)襄
(作末/張本/五葉二行)政(功/五行)趾(拾𥙷同/止顧引/十行注)篇字下有遷
字(𥙷同/顧引拾)會稽(文/衍/十四行)糺(礱/六葉四行)僞新(拾𥙷同/新室顧引)
(十七行)表字下有尤字(𥙷同/顧引拾/七葉二行)傳字下有體字(引/顧)
(同/拾𥙷/八行)世(一二字誤并/顧云世是卅/十五行)至◍(本云一無嘉字/張本作至元嘉鄧)
(八葉五行)本(永/六行)故字下有漢字(七行)大(泰/九行)一(八)
(十一行)七十三(二三/張本作/十二行)二(作七/張本/十三行)族(作續/鄧本)
(十八行)十三(鄧本同/顧作三十/九葉一行)范袁(作袁范/顧引拾𥙷/八行)可(丁)
(九行)峻孚(拾𥙷同/孚峻顧引/十行)營(同/瑩下/十一行)曜營(推暨/鄧本怍)
廣昭(拾𥙷同/昭廣顧引/十二行)請字下顧引拾補有召字(十葉二行)
最(拾𥙷同/甚顧引/三行)紀(作事/張本/九行)鈐(同/銓下/十四行)墨(筆/十七)
(行)訖(作迄/鄧本/十八行)二(三/十一葉二行)編(偏/六行)後字下有
晉字(補同/顧引拾/八行)爲記(記/爲/十六行)寶生(下同/寶山/十二葉三行)
雜(新)史字下有始字(𥙷同/顧引拾/九行)以史(均作以爲史/拾𥙷及鄧本/十行)篇
字下有梁天監中蕭子顯啓撰齊史爲十二字(十一行)篇字下
有表奏之詔付祕閣七字(十五行)帝惡其實詔燔之(錄詰而燔/帝惡其實)
(之/十三葉一行)行(衡)旻(吳/二行)盧(作廬/張本/五行)修(作知鄧本/顧引拾𥙷)
(同/十二行)奏(作奉/張本/十六行)或(彧/十四葉一行)苞字下有撰
字(三行)宴(作安/鄧本/十五行)蜀字下張本有李字(十五葉一行)
暉(作琿/鄧本/七行)南(商/八行)步(頻/十三行)氏(民/十六葉三行)
至(正/五行)爲十(百/成/九行)記字下有唯字(𥙷同/顧引拾/十行)嘉(䴥)
(十一行)維(作繼/鄧本)亨(𥙷作享/顧引拾/十四行)隱字下顧引拾補有所字
(同/鄧本/十七葉五行)光字下有王字(六行)武(莊/七行)寳(保)
(十二行)靖(爭/十八葉二行)書(作武/張本/六行)靖(静/十五行)楊(陽)
宗(作崇/張本/十六行)逮(拾𥙷同/訖顧引)令史(拾𥙷同/史令顧引/十八行)所(作異/張本)
(注)志(作其/張本)三(作二/張本/十九葉二行)初字下有又字(𥙷同/顧引拾/九行)
抵忤(何作抵梧/張本作牴啎/十四行)定其(定爲/二十葉四行)不人(作下/張本)
(于/十三行)與(次)自(文/衍/十七行)作(拾𥙷同/書顧引/二十一葉四行)釋
(𥙷餙/顧引拾/六行)紀(記/十行)達(本同/遠鄧/十二行)申(作中/鄧本/十八行)
二(作三/張本/二十二葉五行)偏(編)
史通卷第十三
(一葉三行)總十二條(文/衍/十五行)後(於)述(拾𥙷同/錄顧引/二葉三行)以
(巳/六行注)可字下有使字(七行注)四(作史/張本/八行)因其美而
美之(而美之/因以美/十二行)不言(拾𥙷同/無言顧引/十六行)然字下有後字
(三葉四行)謂(爲/七行)詳(拾𥙷同/該顧引/十行)峻(拾𥙷同/俊顧引/十七行)
與此(以比/張本作/四葉一行)但(拾𥙷同/且顧引/三行)峻(俊/七行)某(其)
(十一行)近有姦雄(有雄/近古/十八行)領(作嶺/張本/五葉一行)復(作履/張本)
(三行)實(寶/七行)柳(郴/八行)始(殆/十一行)王(丁/顧作/十四行)
受(拾𥙷同/見顧引)並(衍/當/十五行)覈(𥙷作覆/顧引拾/十八行)獨不(不獨/六葉)
(五行)祝(何作說/張本作祀/十行)冷(泠/十二行)語(拾𥙷同/詰顧引/十三行)减
(減/七葉三行)竟(竸/六行)至(𥙷作于/顧引拾/十二行)狥(徇/八葉)殊
(曾/四行)其(作某/鄧本/六行)陵(凌/十一行)設(說/十八行)體(拾𥙷/顧引)
(俗/作/九葉二行)蔿字下有見字(𥙷同/顧引拾/九行)其(豈/十五行)自
(經作目/顧依抱/十六行)代字下有之字(𥙷同/顧引拾)一(按當云漢之代赦淮/顧云衍文又云廣圻)
(遠哉代者文帝/南明寛阜陵何/十七行)公(文/衍)之(拾𥙷同/其顧引/十葉一行)抵(𥙷作底/顧引拾)
(同/鄧本/三行)覆(拾𥙷同/覈顧引/四行)故(拾𥙷同/固顧引/十二行)盡信(𥙷作信/顧引拾)
(書)武成下顧引拾補有之字(同/鄧本/十三行)二三(同一二下拾𥙷/一二顧引拾𥙷)
(同焉九字鄧本亦有/有而爲累文與近古)
史通卷第十四
(一葉三行側注)二十條(條至其二十條並衍/衍文正文下側注其一/二葉六行注)僖
公下有脫文(七行注)麋(麇)頑字上有髠字(十一行)皆(作有/鄧本)
(十二行)豈其(其豈/鄧本作/十四行)乞(荼)弑(補作戮/顧引拾/十五行)顧云弑
字下脫正文(十八行)瓶水下有以字(𥙷同/顧引拾/三葉一行)曷(顧/奚)
(𥙷同/引拾/四行)空(拾𥙷同/室顧引/五行)娱(誤/十三行注)二(作三/張本/十八)
(行)耶(也/四葉十二行注)之故(衍/張本/五葉一行)與(最是或作與/其顧云其字)
(非/者/六行)齊納北燕伯(傳/于陽)者何(何顧云各本皆有誤拾𥙷云宋/齊納北燕伯于陽燕伯于陽者)
(句亦岀燕字衍今删/作于陽燕伯于陽下/七行注)之别邑(作◍◍囗/三字鄧本闕/八行)子曰
齊之事張本無齊之事三字(如爾所曰齊之事/鄧本作子不革曰/四葉四行)瑣語
下張本無晉字(十行注)張本均作大字正文(七葉十一行)刺
字下有曰字(十六行)能(得/八葉四行)云(作也/鄧本/五行)彌(名)
(八行)戒(誡/九行)盻(肸/十四行)五(作七/張本/又注)一(二/十五行)
孟(作荀下同/顧引拾𥙷/十八行)或(有)書(畫/九葉二行)文字下有岡　而
亡(作岡而/顧引拾𥙷/八行)而字下有班字(十行)也(作矣/顧鄧皆/十二行)
衆善焉必察之(必察焉/衆善之/十六行)孔字下有子字(本/鄧/十七行)彼
(作破/顧鄧皆/十葉六行)議(作譏/鄧本)自(作用/顧鄧皆/八行)也(矣)至(𥙷當衍/顧引拾)
(九行)疑(𥙷作凝/顧引拾/十一行)首字下脫一字應有◍(十八行)書字
下有爲字(𥙷同/顧引拾/十一葉四行)服(作伏/張本/七行)昭字下有公字
(十一行注)以辨義之精者(之精者/以辨義義)無他(𥙷作年/顧引拾/十二行)
(注)無者字(十四行)之(文/衍)時於(時/於/十六行)畢(作必/顧鄧皆/十二葉)
(一行)托(託/五行)先字下有者字(八行)竟(作競/顧本/十五行)書字
下張本有錄字(十三葉三行注)帶(拾𥙷同/狄顧引/五行注)行父下有
宣字(拾𥙷/顧引/六行注)詞(作詩/張本/八行注)子服上有魯字(拾𥙷/顧引)他(佗)
(十六行)經云下顧云有脫文(十四葉八行)勝負之理下有脫
文(十八行注)凡(如/十五葉一行注)無(作稱/張本)而(作其/張本)而簡牘之
記具有失得(牘之紀具存/張本作而簡/四行)襄(哀/七行)代(拾𥙷同/兀顧引/十二)
(行)流矢之禍下顧云脫注(十三行)堂(作棠/鄧本/十六行)賢字下張
本有者字(十八行)其女爲荊昭夫人(列女傳不合/顧云與今本/十六葉二)
(行)焉(焉/當作/四行)周字下有子字(五行)荀(拾𥙷同/孫顧引/六行)碁(棊)
(十行)及(拾𥙷同/于顧引/十二行注)事字下有多字(𥙷同/顧引拾/十七葉)
(一行)史記云十四字钞本無(本/鄧/二行)旨傳(旨/傳)
史通卷十五
(一葉三行)繁(煩下同/張本作)側注十一條三字當衍(六行)賊虜之虛實
(賊虜之居/顧引拾𥙷作/七行)勢(無此字/顧引拾𥙷/十一行)其字下有煩字(十)
(二行注)雄(作雌/張本/十三行注)别(側)則(道/應作/十五行)必(作我/張本)是非
(是/非/二葉五行注)移(拾𥙷同/加顧引/十二行)臣字下有者字(𥙷同/顧引拾)
(十八行注)三十(𥙷作卅/顧引拾)氏(后/三葉九行)糾(糺下同/張本作/十一行)糾
父下張本有公字(四葉一行)切(𥙷作竊/顧引拾/四行)央字下有宮字
(十五六行)下衘史臣與中二千石臣賀等(千石二千石臣賀等/下御史臣謹與中二)
(𥙷同/顧引拾/五葉一行)湯等下有宜奉義遵職愚蠢不逮事方今盛
夏吉時臣青翟臣湯等廿二字(𥙷同/顧引拾/九行)蒸(烝/六葉十三)
(行)嘉(晉/七葉四行)弱字下有方字(八葉二行)平原下無君字
(第三行同/顧引拾𥙷/四行)重圍(城/圍)觀(覩/五行)稱帝之害也(耳顧引拾𥙷/稱帝之害故)
(同/七行)甚(泰/八行)焉(烏/十行)各(作交/張本/十四行)救趙擊秦
軍(秦秦軍/救趙擊/十六行注)三(作二/顧鄧均/九葉九行)元里公乘陽慶慶
(里陽公陽公/顧引拾𥙷作元/十一行)與(予/十六行)以(𥙷作而/顧引拾)藥醫(𥙷作醫/顧引拾)
(藥/十葉八行)所字下何有旣字(𥙷同/顧引拾/十二行)位(拾𥙷同/立顧引)
(十一葉六行)渤(勃/十六所)所(郎/十七行)頃(傾/十二葉三行)
受(拾補同/授顧引/六行)今子(作今至/顧引拾𥙷)從(徙/十一行)願(顧)以(取/十)
(三行)卒(率/十三葉一行)壻字下有陃字
史通卷第十六
(一葉三行)無側注二十五條一行(十八行)叱(作㕱/鄧本/十八行)讜
字下有者字(補同/顧引拾/三葉十行)斯字下有亦字(補同/顧引拾/四葉)
(九行)伊尹下有共伯名和四字(拾補/顧引/十行)王(丁/顧作/十四行)文
(史/五葉四行)類(補作徒/顧引拾/六行)今字下有當然二字(補同/顧引拾)
(九行)服(補作伏/顧引拾/十行)鄧通傳以下三十三字何云當在下一條
(十二行)顧云當與十三行連(十四行)治字下有詔字(拾𥙷/顧引)
(十七行)服(作伏/鄧本/六葉九行)游夏冉季下何云無二之字(補同/顧引拾)
(十二行)公(令)十(作七/張本/十五行)遂寘(寘/以/八葉一行)惟(作推/張本)
(四行)稠(拾補同/稠顧引/十行)魏(嬀/九葉四行注)溥(𥙷作傳/顧引拾/十一行)
各(作客/張本/十二行)家字下有人字(十葉三行)寸(補作尺/顧引拾)書(水/鄧)
(文/衍/十行)云字下有右字(補同/顧引拾/十一葉一行)全(令/十行)固
字上有尋字(補同/顧引拾/十三葉二行)常(恒)
史通卷第十七
(一葉三行)無側注十三條三字(十二行)氏(作人/張本/十三行)沙漠
(云通道巳有/顧作涉漢又/十五行)勔(卷梁豫章内史張緬撰/緬隋經籍志晉書鈔三十/二葉三行)
昇(叔/七行注)曄字上有謂范二字(二行)舜(作世/張本/三葉三行)
雖與(作以/顧鄧均/六行)篇字下有按外戚篇四字(補同/顧引拾/八行)以
(巳/顧作)輙(輟/顧作/十二行)議(譏/四葉四行)柱(注/十行)哀(袁/十)
(三行)宜(益/十四行)下(作末/鄧本/十五行)草藁(作藁草/顧引拾𥙷/十七行)
末(作宋/張本/五葉三行)二(補作三/顧引拾/七行)武字下張本有以字(十)
(二行)何欺(河漠/張本作/六葉十七行)羞(差/七葉二行)盧(廬/當作/八)
(行拄)長(萇/八葉十行)燼(補作盡/顧引拾/九葉四行注)等字下有事
字(補同/顧引拾/九行)於(拾補同/軍顧引/十二行)諂(作陷/張本/十三行)孰(顧/豈)
(補同/引拾)
史通卷第十八
(一葉三行)無側注二十五條四字(八行)滅(鄧本作/筏拾補作蔑)
(十七行)李齊於後主紀(於後主紀/李百藥齊書/二葉二行)舉(拾𥙷同/存顧引)
(四行)天(作文/張本/十行)斯不然矣(不然矣重一句/顧引拾補云斯)更(又/顧作/十三行)
(注)宗(宋/當作)矣(矣字鄧本同/顧引拾𥙷云無/十八行注)六(云無六字/顧引拾補/三葉一)
(行注)此字下有則字(同/鄧本/三行注)宗(宋/當作/十五行注)梁字下
有後字(補/拾/十六行注)帝(尒/當作/十七行注)天閽(靑天/酆本作/四葉)
(八行注)之字下有於字(九行注)至字下有荆字(補同/顧引拾/十行)
靖(靜/十三行注)也(衍/當)遜(同/讓下/十五行注)詔字下拾補有乃字
　注(署)始(拾補同/衍文顧引)無字下拾補有復字(十六行)夫以累易(脫/有)
(暴易暴/誤當云以/十七行)辭(作嗤/張本/六葉一行注)後字下有矣字(拾𥙷/顧引)
(同/三行)事具風俗通(當小字/顧云此/五行)神(列/顧作/十二行)氏(拾補/顧引)
(本同/作代鄧/十五行)用(因鄧本同/顧引拾補作/七葉二行)立(拾𥙷同/失顧引/六行)
雜(新/八行)議(拾補同/敦顧引/九行)主(王/十三行)燩(燉何作敦/燉字之誤/十)
(六行)炳(昞/八葉一行)技(伎/七行)顏(作好/張本/十四行)褕裌(下同/揄𬒮)
(十五行)水字下有也字(十六行注)二(一/九葉五行)撰(顧引/衍文)
(同/拾補/九行)良有以焉下張本有遷史編於李傳中斯爲繆矣十
一字(卿使還子長下世久矣劉氏不應若是善忘也顧亦云遷當/何云缺而不載正謂班氏之善遷字傳寫之誤當是通史子)
(之誤/是通字/十二行)稱(拾𥙷同/講顧引/十四行)所(拾𥙷同/之顧引/十七行)悮(本/張)
(悟/作)遁(作滅/張本/十八行)地(世/顧作/十葉六行)圭璧(之訛/挂璧)緝(之訛/旒字/十)
(一葉一行)汝(女/五行)何則下有修字(𥙷同/顧引拾/十四行)甚(引拾/比顧)
(同/補/十二葉四行)於(拾補同/如顧引/五行注)鑑(之誤/鏗字/七行注)搜(研)
(八行注)辨字下脫茗酪二字(十二行)餓字下有死字(𥙷同/顧引拾)
(十六行)其記也(記也/其所/十八行)常(恒)皇家五史下張本有夾注五
史謂五代史六字
史通卷第十九
(一葉四行)牴牾(抵梧/七行)志(作目/張本)分(拾𥙷同/别顧引)后(後/二葉八行)
灾(之誤/炎字/十四行)常(恒/十七行)威(之誤/臧字/十八行)捐(作損/張本/三)
(葉十一行)室(字當衍/顧云此/十六行)子(之誤/家字)斃(敝/四葉五行)得字
下有土字(七行)帝字下有意字(拾𥙷/顧引)而(拾𥙷同/諸顧引/十三行)訖
(拾𥙷同/終顧引/五葉二行注)年字下拾補有又字(四行注)其重言事
(言其事/當作重/十五行)微字上有其字(補同/顧引拾)責(作債/張本/六葉四行)一
(作二/拾補/六行)夫(衍文/顧云/八行)常(恒/九行)按(之誤/接字/十三行)公(父)
(七葉一行)祈(補作歡/顧引拾/十四行)假貸與之困(與乏困/張本作假/八葉)
(八行)之(文/衍/十六行)則字上張本有九字(九葉一行)夫字下有
人字(補同/顧引拾)從字下拾補有大字(同/鄧本)升(鄧本均作登/顧引拾補及/八行)至
字下有於字(補同/顧引拾)哺(甫/當作)由(作猶/鄧本/十七行)蜚(飛/十葉三行)
輔(補作甫/顧引拾/四行)私(作知/張本)者字下張本有夾注云弟與兄爭嫂字
以其名鄙故稍文飾之(十四行)歆字上有劉字(補同/顧引拾)各(容)
(十六行)被(備/十七行)兩(雨/當作/十一葉三行)在紀(維紀鄧本同/顧引拾補作)
(四行)所字上拾補有此字(七行)它(同/地下/十二葉二行)多(作/顧)
(名/十二葉九行注)永和(永光/鄧本作)綏和四年(作二/四鄧)四十(作十四/顧引拾補)
皇(拾補同/吕顧引)武都下有道字(補同/顧引拾/十行注)鳴(鳥/當作/十一行注)
甲字下有持字(十二行注)李字下有棗字　應字下有也字
(十三葉一行)元(亢/當作/九行)陵(作麥/張本/十二行)亢陽下張本有爲
怪二字(十八行)殺(弑/十四葉三行)隗叔(叔時/當作/四行)聞字下
有下字(補同/顧引拾/八行)昭字下有王字(九行)公(作主/張本/十三行)
盟(尙有脫文/曼鄧下六字/十五葉五行)是世(世寔/張本作/七行)𣏌字下張本
有按字(九行)爾(補作耳/顧引拾/十七行)宋(寺/顧作/十六葉七行)此字
後有前字(補同/顧引拾/十五行)相(桓/當作/十七葉九行)續(拾補同/讀顧引)
(十七行)三(作二/張本/十九葉五行)申(作由/張本/二十葉十一行)鄭禆竈
之說斯灾也(說斯灾也顧鄧均同/鄭禆竈之說乎裨竈之/十二行)亡字下張本有此
其効也四字(十三行)有字下不空格　史字下有者字(𥙷及鄧/顧引拾)
(同/本)
史通卷第二十
(一葉三行)無側注總十四條四字(六行)人(云衍文/顧引拾𥙷/十八行)
禍所(禍有/張本作/三葉一行)遂(鄧本均作須/顧引拾𥙷及)今古(作古今/顧引拾𥙷/五行)
倫字下張本有所字(九行)明(拾𥙷同/昭顧引/十四行)篡(纂/十七行)
事(師/四葉一行)瞿字下拾補有年字(同/鄧本)更(作為/張本/三行)有若
(作有子/顧引拾𥙷)避字下鄧本有之字(五行)宰我言語(言游學/張本作宰/十)
(三行)先(之誤/光字/十六行)新(作親/張本/五葉十八行)伋問下有曰字(引/顧)
(同/拾𥙷/六葉九行)綬(作紱/張本/十二行)常(恒/十八行)人(拾𥙷及鄧/衍文顧引)
(同/本/七葉四行)臥(拾𥙷同/坐顧引/八葉七行)也(本同/衍文鄧/十四行)餧(字/餒)
(誤/之/十五行)縑字下張本有之字　則(衍文/顧云/十八行性)川(州)貸
夫侍客(犬待客/張本作貨/九葉七行)酒二斗(𥙷作二升酒/二斗酒顧引拾)穴(拾𥙷及/決顧引)
(作訣/鄧本/十一行)輙(之誤/輟字/十葉十五行)於(以)六十六(下六字衍/當作六十)
(十一葉十二行)詮(𥙷作銓/顧引拾/十四行)僨(損/十八行)娼(之誤/媪字/十)
(二葉十三行)荀(謝/十四行)頤(之誤/賾字/十六行)費(之誤/贊字/十三葉)
(四行)籍(作籍/藉本/五行)著(纂/十四行)不該(匪詳/一作/十八行)深(幽)
(十四葉四行)紀實(引拾輔同/一作實錄顧/五行)劭(韶顧云劭何改韶非/從文粹及厚齋語改)
(讎見鑑識篇或改入曲筆誤始于困學紀聞義門沿之耳/也此是隋王君懋著齊志二十卷隋史八十卷者直書見/十行)
例(作列/張本/十二行)令(意/一作/十五行)草(革/十七行)銘(之誤/鈆字/十)
(八行)傳(記)志(𥙷並同/傳顧引拾/十五葉八行)切(作竊/鄧本/十六行)利(之誤/列字)
(十八行)鎗鎗(錚錚)鉸鉸(佼佼/張本作/十六葉三行)上(之誤/土字/四行)
芻(蒭/十二行)第(作地/張本/十八行)輒(拾𥙷同/輕顧引/十七葉一行)宦(官)
(四行)仕(作吏/張本/五行)攖(嬰)勉(俛/九行)蔕(拾𥙷同/躉顧引/十行)閤(閣)
　蜀本第五卷第七卷皆有錯誤此本於第五卷已刋正惟此曲
　筆篇中十一行誤在鑒識篇中賴得馮氏閱本正之後有重刻
　史通者可取徴也康熙丙戌中秋焯識
　後見萬曆中郭氏刋本已正其違錯書固須遍觀也癸巳冬至
　又識
　曲筆鑒識二篇並無錯簡馮氏閱本萬曆所刻皆誤而何氏跋
　語尙失之顔黃門云挍定書籍亦胡容易洵然道光癸未觀於
　揚州洪氏之績學　并記六月一日思適居士顧千里(巳上卷)
(七後)
　先王父有節錄内篇乙亥夏得之篋衍用以參校後改數字焯
　書
　甲申冬日重閱又改數字　戊戌春日重閱又改數字仍多疑
　而未定者可以驗吾學之陋老而無聞矣書示餘兒庶用爲鑒
　誡早自鞭策也(巳上皆卷十後)
　甲戌十二月歸自臨沂整比家中舊書因抽此帙以消殘臈按
　張氏謂曾得宋代刻本乃譌舛正待點勘何歟爲卽其顯著者
　雌黃數處疑者則仍闕焉廿又八日焯書於貞志居
　觀玉海中所引史通亦有譌字脫文乃知此書自宋時卽尠善
　本或不至若此甚耳甲申除夕重閱盡此卷因而識之時住八
　貝勒邸中焯
　已丑重陽從錢楚殷借得孱守居士閱本因錄其評語其在行
　側者錄之闌下議論亦多英快虞山學者極矜重之僅季滄葦
　侍御一人嘗通假爾非楚殷好我末由見也始誤以爲牧翁初
　入史館時所閱故闌上下皆寫錢評詳質之楚殷乃改正云焯
　錢遵王讀書敏求記云陸文裕公刻蜀本史通其補注因習曲
　筆鑒識四篇殘脫疑誤不可復讀文裕題其篇末而無從是正
　舉世罕覩全書云云卽此本也予向收得别本是萬曆時長洲
　張鼎思據此重刻曾經同時人孫潛潛夫用葉石君校定本對
　讀者亦旣於脫簡處一一補錄完好矣錯誤處仍皆移正洵善
　本也因照臨一過黃蕘圃蓄沈寶研家本未知相校若何他日
　借勘之澗薲居士記時寓無爲州
　無爲寓館了無一書可檢向所雌黃多是義門諸氏所已有當
　推還之獨存其新知耳然於此頗自喜其暗合古人處九月重
　閱記于城南草堂
　沈寶研家本係其所臨馮巳蒼評何義門校也借勘一過九月
　十四日澗薲記
　盧氏羣書拾補引宋本附采卅許條於此(若干條/又續采)甲子七月朔
　日重閱評書(己上四跋見上元鄧氏藏本)
　此史通孫潛潛夫手校本於明刻多所是正并足以訂近時通
　釋之失今年予攜之行篋尋覽數過每歎其佳五硯主人見而
　愛之因照臨一通而以其眞歸焉澗薲居士顧廣圻記時在秦
　淮寓中嘉慶甲子八月三日也(此跋見涵芬樓藏張鼎思本)
　　史通明時第一刻爲嘉靖乙未陸儼齋(深)蜀本因習曲筆兩
　　篇並有闕文萬曆三十年壬寅張鼎思復校陸本曲筆篇增
　　四百卅餘字鑒識篇增三百餘字而去其自他篇羼入者六
　　十餘字并删去儼齋兩跋較爲可讀而譌誤尙多涵芬樓藏
　　張本經孫潛夫顧千里勘過已勝刻本叢刋旣據張本付印
　　孫顧校語儗爲别錄聞江安傳沅叔總長有何義門校本又
　　有過錄顧千里校本不費一瓻居然借到何氏自跋謂據孱
　　守居士評本其底本則萬曆五年丁丑張之象刻本也而曲
　　筆篇後亦有顧氏手跋則此本千里曾見之千里别有校本
　　藏上元鄧正闇太史家保山吳慈培借錄於張之象本上顧
　　校外更有何校並不知姓名者一家丹黃雜糅精審不苟今
　　亦爲沅叔總長所有一旦盡得爲予借讀左右逢源殊爲快
　　事何校自佳顧則時採羣書拾補以證之(凡五百二十條/顧引羣書拾𥙷)亦
　　有直下已意譏彈舊校如曲筆篇者此類尚多其于子玄之
　　書用力可謂勤矣今據各本錄爲札記其不岀姓氏者何氏
　　語也曰鄧本者不知姓氏之一家也史通校本向以抱經爲
　　最精今復得此洵足訂正通釋之誤矣壬戌八月孫毓修跋
史通卷第二
　内篇
　　　二體　載言　本紀
　　　世家　列傳
　　　　二體第二
三五之代書有典墳悠㦲邈矣不可得而詳自
唐虞已下迄于周是為古文尚書然世猶淳質
文從簡畧求諸備體固已缺如旣而丘明傳春
秋子長著史記載筆之體扵斯備矣後來繼作
相與因循假有攺張變其名目區域有限孰能
踰此蓋荀悅張璠丘明之黨也班固華嶠子長
之流也惟二家各相矜尚必辯其利害可得而
言之夫春秋者繫日月而為次列世歳以相續
中國外夷同秊共世莫不備載其事形于目前
理盡一言語無重出此其所以為長也至扵賢
士貞女高才雋德事當衝要者必盰衡而備言
跡在沉冥者不枉道而詳說如絳縣之老𣏌梁
之妻或以酬晉卿而獲記或以對齊君而見錄
其有賢如桞惠仁若顔囬終不得彰其名氏顯
其言行故論其細也則纎芥無遺語其麄也則
丘山是棄此其所以為異也史記者紀以包舉
大端傳以委曲細事表以序其秊爵志以總括
遺漏逮扵天文地理國典朝章顯隱必該洪纎
靡失此其所以為長也若乃同為一事分在數
篇斷續相離前後屡出扵髙紀則云語在項傳
扵項傳則云事具髙紀又編次同類不求年月
後生而擢居首秩先輩而抑歸末章遂使漢之
買誼將楚屈原同列魯之曹沬與燕荆軻並編
此其所以為短也考茲勝負互有得失而晉世
干寳著書乃盛譽丘明而深抑子長其義云能
以三十卷之約括囊二百四十秊之事靡有遺
也尋其此說可謂勁挺之詞乎按春秋時事入
扵左氏所書者盖三分得其一耳丘明自知其
略也故為國語以廣之然國語之外尚多亡逸
安得言其括囊靡遺者㦲向使丘明世為史而
皆倣左傳也至扵前漢之嚴君平鄭子貞後漢
之郭林宗黃叔度眺錯董生之對䇿劉向谷永
之上書斯並德冠人倫名馳海内識洞幽顯言
窮軍國或以身隱位卑不預朝政或以文煩事
慱難為次序皆略而不書斯則可也必情有所
恡不加刋削則漢氏之志傳百卷併列扵十二
紀中將恐碎璅多蕪䦨單失力者矣故班固知
其若此設紀傳以區分使其歷然可觀綱紀有
别荀悅猒其迂濶又依左氏成書剪截班史篇
才三十歷代保之有踰本傳然則班荀二體角
力爭先欲廢其一固亦難矣後來作者不出二
途故晉史有王虞而副以于紀宋書有徐沈而
分為裴略各有其羙並行扵世異夫令昇之言
唯守一家而已
　　　載言第三
古者言為尚書事為春秋左右二史分尸其職
盖桓文作覇紏合同盟春秋之時事之大者也
而尚書闕紀秦師敗績繆公誡誓尚書之中言
之大者也而春秋靡録此則言事有别斷可知
矣逮左氏為書不遵古法言之與事同在傳中
然而言事相兼煩省合理故使讀者尋繹不倦
覽諷忘疲至扵史漢則不然凡所包舉務存恢
慱文辭之記繁富為多是以賈誼晁錯董仲舒
東方朔等傳唯尚錄言罕逢載事夫方述一事
得其綱紀而隔以大篇分其序叙遂令披閱之
者有所懵然後史相承不攺其輙交錯紛擾古
今是同按遷固列君臣扵紀傳統遺逸扵表志
雖篇名甚廣而言獨無錄愚謂凢為史者冝扵
表志之外更立一書若人主之制册誥令群臣
之章表移撽收之紀傳悉入書部題為制册章
表書以類區别他皆放此亦猶志之有禮樂志
刑法志又詩人之什自成一家故風雅比興非
三傳所取自六義不作文章生焉若韋孟諷諫
之詩楊雄出師之頌馬卿之書封禪賈誼之論
過秦諸如此文皆施紀傳切謂冝從古詩例斷
入書中亦猶舜典列元首之歌夏書包五子之
詠者也夫能使史體如是庻㡬春秋尚書之道
備矣晉于寳議撰晋史以為冝准左丘明其臣
下委曲仍為譜注于時議者莫不宗之故前史
之所未安後史之所冝革是用敢同有識爰立
茲篇庻世之作者覩其利害如謂不然請俟來
哲
　　　本紀第四
昔汲冢竹書是曰紀年吕氏春秋肇立紀號盖
紀者綱紀庶品網羅萬物考篇目之大者其莫
過扵此乎及司馬遷之著史記也又列天子行
事以本紀名篇後世因之守而勿失譬夫行夏
時之正朔服孔門之教義者雖地遷陵谷時變
質文而此道常行終莫之能易也然遷之以天
子為本紀諸侯為世家斯誠讜矣但區域旣定
而疆理不分遂令後之學者罕詳其義按姬自
后稷至扵西伯嬴自伯翳至扵莊王爵乃諸侯
而名隷本紀若以西伯莊王以上别作周秦世
家持殷紂以對武王㧞秦繆以承周赧使帝王
傳授昭然有别豈不善乎必以西伯以前其事
簡約别加一目不足成篇則伯翳之至莊王其
書先成一卷而不共世家等列輒與本紀同編
此尤可恠也項羽僣盗而死未得成君求之扵
古則齊無知衛州吁之類也安得諱其名字呼
之曰王者乎春秋吳楚僣擬書如列國假使羽
竊帝名正可抑同羣盗况其名曰西楚號止霸
王者乎霸王者即當時諸侯諸侯而稱本紀求
名責實再三乖繆盖紀之為體猶春秋之經繋
日月以成歳時書君上以顯國統曹武雖曰人
臣實同王者以未登帝位國不建元陳志權假
漢年編作魏紀亦猶兩漢書首列秦莽之正朔
也後來作者宜准扵斯而陸機晉書列紀三祖
直序其事竟不編年年旣不編何紀之有夫位
終北面一㮣人臣儻追加大號止入傳阼是以
弘嗣其史不紀孫和緬求故實非無往例逮伯
起之次魏乃編景穆扵本紀以戾國虚謚間厠
武昭𣣔使百世之中若為魚貫又紀者旣以編
年為主唯敘天子一人有大事可書者則見之
扵年月其書事委曲付之列傳此其義也如近
代述者魏著作李安平之徒其撰魏齊二史(彦/魏)
(百藥撰北齊書/淵撰後魏書李)扵諸帝篇或雜載臣下或兼言
他事巨細畢書洪纎備錄(之捷百藥帝紀述淮/如彦淵帝紀載沙苑)
(是也/南之敗)全為傳體有異紀文迷而不悟無乃太
甚世之讀者幸為詳焉
　　　世家第五
自有王者便置諸侯列以五等䟽為萬國周之
東遷王室大壞扵是禮樂征伐自諸侯出迄乎
秦世分為七雄司馬遷之記諸國也其編次之
體與本紀不殊盖𣣔抑彼諸侯異乎天子故假
以他稱名為世家其為義也豈不以開國承家
世代相續至扵陳勝起自群盗稱王六月而死
子孫不嗣社稷靡聞無世可傳無家可宅而以
世家為稱豈當然乎夫史之篇目皆遷所創豈
以自我作古而名實無凖且諸侯大夫家國本
别三晉之與田氏自未為君而前齒列陪臣屈
身藩后而前後一統俱歸世家使君臣相雜升
降失序何以責季孫之八佾舞庭管氏之三歸
反坫又列號東帝抗衡西秦地方千里髙視六
國而没其本號唯以田完制名(世家也/謂田完)求之人
情孰謂其可當漢氏之有天下也其諸侯與古
不同夫古者諸侯皆即位建元專制一國綿綿
瓜瓞卜世長乆至扵漢代則不然其宗子稱王
者皆受制亰邑自同州郡異姓封侯者必從官
天朝不臨方域或傳國唯止一身或襲爵才經
𢾗世雖名班爵胙土而禮異人君必編為世家
實同列傳而馬遷强加别錄以類相從雖得畫
一之冝詎識隨時之義盖班漢知其若是釐革
前非至如蕭曹茅土之封荆楚葭莩之屬並一
槩稱傳無復世家事勢當然非矯枉也自茲已
降年將四百及魏有中夏而楊益不賔終亦受
屈中朝見稱偽主為史者必題之以紀則上通
帝王牓之以傳則下同臣妾梁主敕撰通史定
為吳蜀世家持彼僣君比諸列國去太去甚其
得折中之䂓乎次有子顯齊書北編魏虜牛弘
周史南記蕭詧考其傳體宜曰世家但今古著
書通無此稱用使馬遷之册湮没不行班固之
名相傳靡易者矣
　　　列傳第六
夫紀傳之興肇扵史漢盖紀者編年也傳者列
事也編年者曆帝王之歳月猶春秋之經列事
者錄人臣之行狀猶春秋之傳春秋則傳以觧
經史漢則傳以釋紀尋茲例草創始自子長而
朴略猶存區分未盡如項王立傳而以本紀為
名非唯羽之僣盗不可同扵天子且推其序皆
作傳言求謂之紀不可得也或曰遷紀不可得
也或曰遷紀五帝夏殷亦皆列事而已子曽不
之恠何獨尤扵項紀㦲對曰不然夫五帝之與
殷夏也正朔相承子孫逓及雖無年可著紀亦
何傷如項羽者事起秦餘身終漢始殊夏氏之
后羿似皇帝之蚩尤譬諸閠位容可列紀方之
駢胟難以成編且夏殷之紀不引他事夷齊諫
周實當紂日而扸為列傳不入殷篇項紀則上
下同載君臣交雜紀名傳體所以成媸夫傳紀
之不同猶詩賦之有别而後來繼作亦多所未
詳按范曄漢書紀后妃六宫其實傳也而謂之
為紀陳夀國志載孫劉二帝其實紀也而呼之
曰傳考𢾗家之所作其未逹紀傳之情乎苟上
智猶且若斯則中庸故可知矣又傳之為體大
抵相同而述者多方有時而異耳如二人行事
首尾相隨則有一傳兼書包括令盡若陳餘張
耳合體成篇陳勝吳廣相叅並錄是也亦有事
跡雖寡名行可崇寄在他篇為其摽冠若啇山
四皓事列王陽之首廬江毛義名在劉平之上
是也自兹已後史氏相承述作雖多斯道多廢
其同扵古者惟有附出而已尋附出之為義攀
列傳以垂名若紀季之入齊顓臾之事魯皆附
庸自託得厠扵朋流然世之求名者咸以附出
為小盖以其因人成事不足稱多故也竊以書
名竹素豈限詳略但問其事竟如何耳借如邵
平紀信沮授陳容或運一異謀樹一竒節並能
傳之不朽人到于今稱之豈假編名作傳然後
播其遺烈也嗟乎自班馬以來獲書扵國史者
多矣其間則有生無令問死無遺跡用使㳺談
者靡徴其事講習者罕記其名而虚班史傳妄
占篇目若斯人者可勝紀㦲古人以没而不杇
為難盖為此也

史通卷第二
史通卷第三
　内篇
　　表曆　書志
　　　表曆第七
蓋譜之建名起扵周氏表之所作因譜象形故
桓君山有云太史公三代世表旁行斜上並効
周譜此其證歟夫以表為文用述時事施彼譜
曆容或可取載諸史傳未見其宜何則易以六
爻窮變化經以一字成褒貶傳包五始詩含六
義故知文尚簡要語悪煩蕪何必欵曲重沓方
稱周備覩馬遷史記則不然矣天子有本紀諸
侯有世家公卿已下有列傳至扵祖孫昭穆年
月職官各在其篇具有其說用相考覈居然可
知而重列之以表成其煩費豈非謬乎且表次
在篇第編諸卷軸得之不為益失之不為損用
使讀者莫不先㸔本紀越至世家表在乎其間
緘而不視語其無用可勝道㦲旣而班東二史
(觀漢史/東謂東)各相祖述迷而不悞無異逐狂必曲為
銓擇强加引進則列國年表或可存焉何者當
春秋戰國之時天下無主群雄錯峙各自年世
若申之扵表以統其時則諸國分年一時盡見
如兩漢御暦四海成家公卿旣為臣子王侯才
比郡縣何用表其年𢾗以别扵天子者㦲又有
甚扵斯者異㦲班氏之人表也區别九品網羅
千載論世則異時語姓則他族自可方以類聚
物以群分使善惡相從先後為次何籍而為表
乎且其書上自庖犧下窮嬴氏不言漢事而編
入漢書鳩居鵲巢蔦施松上附生疣贅不知剪
截何斷而為限至法盛書載中興攺表為注名
目雖巧蕪累亦多當晋氏播遷南據楊越魏宗
勃起北雄燕代其間諸偽十有六家不附正朔
自相君臣崔鴻著表頗有甄明比扵史漢群篇
其要為切者矣若諸子小說編年雜記如韋昭
洞紀陶弘景帝王歷皆因表而作用成其書旣
非國史之流故存而不述
　　　書志第八(五行志/典序/雜/志/天文志/藝文志)
夫刑法禮樂風土山川求諸文籍出扵三禮及
班馬著史别裁書志考其所記多効禮經且記
傳之外有所不盡隻事片文扵斯備錄語其通
博信作者之淵海也原夫司馬遷曰書班固曰
志東觀曰記華嶠曰典張勃曰錄何法盛曰說
名目雖異體綂不殊亦猶楚謂檮杌晋謂之乗
魯謂之春秋其義一也扵其編次則有前曰平
准後云食貨古號河渠今稱溝洫折郊祀爲宗
廟分禮樂爲威儀懸象出扵天文郡國生扵地
理如斯變革不可勝計或名非而物是或小異
而大同但作者愛竒耻扵仍舊必尋源討本其
歸一揆也若乃五行藝文班𥙷子長之闕百官
輿服謝拾孟堅之遺王隱後来加以瑞異魏收
晚進弘以釋老斯則自我作古出乎胸臆求諸
歴代不過一二者焉大抵志之為篇其流十五
六家而已其間則有妄入編次虗張部帙而積
習已乆不悟其非亦有事應可書冝别摽題而
古來作者曾未覺察今畧陳其義列扵下云(上/已)
(緫論/書志)
夫兩曜百星麗扵玄象非如九州萬國廢置無
恒故海田可變而景緯無易古之天猶今之天
也今之天即古之天也必𣣔刋之國史施扵何
代不可也但史記包括所及區域綿長故書有
天官讀者竟忘其誤㩁而為論未見其宜班固
因循復以天文作志志無漢事而隷入漢書尋
篇考限覩其乖越者矣降及有晉迄于隋氏或
地止一隅或年才二世而彼蒼列志其篇倍多
流宕忘歸不知紀極方扵漢史又孟堅之罪人
也切以國史所書冝述當時之事必為志而論
天象也但載其時彗孛氛祲薄食晦明禆竈梓
愼之所占京房李郃之所候至扵熒惑退舎宋
公延齡中台告拆晉相速禍星集頴川而賢人
聚月犯少微而處士亾如斯之類志之可也若
乃體分濛澒色著青蒼丹曦素魄之躔次黃道
紫宫之分野旣不預扵人事輒編之扵策書故
曰刋之國史施扵何代不可也其間唯有袁山
松沈約蕭子顯魏收等𢾗家頗覺其非不遵舊
例凢所記錄多合事冝寸有所長贒扵班馬逺
矣(文志/已上天)
伏羲已降文籍始備逮扵戰國其書五車傳之
無窮是曰不朽夫古之所制我有何力而班漢
定其流别編爲藝文志論其妄載事等上篇(天/謂)
(志/文)續漢已還祖述不暇夫前志已錄而後志仍
書篇目如舊頻煩互出何異以水濟水誰能飲
之者乎且漢書之志天文藝文也盖𣣔廣列篇
名示存書體而已文字旣少披閱易周故雖乖
節文而未甚穢累旣而後來繼述其流日廣天
文則星占月㑹渾圗周髀之流藝文則四部七
錄中經秘閣之輩莫不各踰三箧自成一家史
臣所書冝其輙簡而近世有著隋書者乃廣包
衆作勒成二志騁其繁富百倍前修非唯循覆
車而重軌亦復加濶眉以半額者矣但自史之
立志非復一門其理有不安多從㳂革唯藝文
一體古今是同詳求厥義未見其可愚謂凢撰
志者宜除此篇必不能去當變其體近者宋孝
王關東風俗傳亦有墳籍志其所錄皆鄴下文
儒之士讎校之司所列書名唯取當時撰者習
兹楷則庶免譏嫌語曰雖有絲麻無棄管蒯扵
宋生得之矣(文志/已上藝)
夫灾祥之作以表吉凶此理昭昭不易誣也然
則麒麟闘而日月蝕鯨鯢死而彗星出河變應
扵千年山崩由扵朽壊又語曰太歳在丑乞漿
得酒太歳在已販妻鬻子則知吉㐫逓代如盈
縮循環此乃關諸天道不復繋乎人事且周王
决疑龜焦蓍折宋皇誓衆竿壊幡亡梟止梁師
之營鵩集賈生之舎斯皆妖灾著象而福祿来
鍾愚智不能知晦明莫之測也然而古之國史
聞異則書未必皆審其休咎詳其羙惡也故證
候相軋有異不為灾見扵春秋其事非一洎漢
興儒者乃考洪範以釋隂陽其事也如江璧傳
扵鄭客逺應始皇卧桞植扵上林近符宣帝門
樞白髮元后之祥柱樹黄雀新都之䜟舉夫一
二良有可稱至扵蜚蜮蝝螽震食崩拆隕雨霜
雹大水無氷其所證明實皆迂闊故當春秋之
世其在扵魯也如有旱雩舛候螟􁓕傷苗之属
是時或秦人歸禭或毛伯賜命或滕邾入朝或
晉楚來聘皆持此恒事應彼咎徴旻穹垂謪厥
罰安在探賾索隱其可略諸且史之記載難以
周悉近者宋氏年唯五紀地止江淮書滿百篇
號為繁富作者猶廣之以拾遺加之以語錄况
彼春秋之所記也二百四十年行事夷夏之國
盡書而經傳集解卷才三十則知其所略蓋亦
多矣而漢代儒者羅災青扵二百年外討符㑹
扵三十卷中安知事有不應扵人應人而失其
事何得苟有脫變而必知其地者㦲若乃採前文
而攺易其說謂王札子之作亂在彼成年(成元/春秋)
(毛伯案今春秋經扎子殺召毛事在宣十五年/年二月無氷董仲舒以為其時王扎子殺召伯)
(公時/非成)夏徴舒之構逆當夫昭代(陳災董仲舒以/春秋昭公九年)
(恨故致火災案楚嚴王之㓕陳在宣十一年如/為楚嚴王為陳討夏徵舒因㓕陳陳之臣子毒)
(恭王卒康王立康王卒夾敖立夾敖卒靈王立/昭九年所㓕者乃楚靈王時且荘王卒恭王立)
(五行志上卷中/相去凢五世在)楚嚴作霸荆國始僣稱王(桓公/春秋)
(地千里案自武王始僣號歷定成繆三王始至/三年日有蝕之旣京房易傳以為楚嚴稱王兼)
(㦲又魯桓薨後世歴嚴閔釐文宣凢五君而楚/於嚴然則楚之稱王已四世矣何得言嚴始稱)
(而應之邪/嚴作覇安有桓三年日食)髙宗諒隂亳都實生
桑榖(為殷道衰髙宗承弊而起盡諒隂之哀天下/尚書伊陟相太戊毫有桑榖拱生劉向以)
(之異見按大戊崩其後嗣有仲丁河亶甲祖乙/應之旣獲顕荣怠扵政事而國將危亡故桑榖)
(戊時生非髙宗事高宗又本成都於毫/盤庚凢歷五世始至武丁即髙宗是也桑自太)
晉悼臨國六卿專政以君事臣(成公十七年/董仲舒以為)
(厲公後莫敢責大夫六卿遂相與比周專晋國/六月甲戌朔日有食之時宿在畢晋家象也晋)
(月丁巳朔日食非是六月/君還事之按春秋成公十二)魯僖末年三桓世官
殺嫡立庶(草劉向以為是時公子遂專權三桓/春秋僖公三十年十二月殞霜不殺)
(公二十九年秋大雨雹劉向以為釐公末年信/始世官向又曰嗣君徴失柄来事之象也又釐)
(見釐公不悟遂終專權後二年殺子赤立宣公/用公子遂專權自恣至扵殺君故隂脅陽之象)
(東門㐮仲赤文公太子即惡也/按此事乃文公末世不是僖公時也遂即)斯皆
不慿章句直取胷懷或以前為後以虗為實移
的就箭曲取相諧掩耳盗鍾自云無覺詎知後
生可畏来者難誣者邪又品藻群流題目庶類
謂莒大為國菽為強艸鶖著青色負蠜匪中國
之䖝(蠜也劉向以爲非中國所有南越盛暑男/春秋嚴公二十九年有蜰劉歆以爲蜰負)
(人旣入滛扵兩叔故蜰至按負蠜中國所生不/女同川澤滛風所生是時嚴公取齊滛女爲夫)
(南越/獨出)鸚鵒爲夷狄之鳥(鵒来巢劉向以爲夷狄/春秋昭公二十三年鸜)
(喻濟水耳事見周官/之禽按鸜鵒中國皆有唯不)如斯詭妄不可殫
論而班固就加纂次曽靡銓擇因以五行編而
爲志不亦惑乎且每有敘一災推一恠董京之
說前後相反(以爲魯宋煞君易許田劉歆以爲/桓公三年日有食之董仲舒劉向)
(爲後楚嚴稱王兼地千里也/晋曲沃莊伯殺晋侯京房以)向歆之解父子不
同(即中國也劉歆以爲晝象夷狄劉向又以爲/嚴公七年夜中星隕如雨劉向以爲夜中者)
(暑蜮所生非自越来也/蜮生南越劉歆以為盛)遂乃雙載其文兩存要
理言無准的事益煩費豈所謂撮其機要收彼
菁華者乎自漢中興已還迄于宋齊其間司馬
彪臧榮緒沈約蕭子顯相承載筆競志五行雖
未能盡善而大較多實何者如彪之徒皆自以
名慙漢儒才劣班史凢所辯論務守常途旣動
遵繩墨故理絶河漢兼以古書從畧求徴應者
難該近史尚繁考祥符者易洽此昔人所以言
有乖越後進所以事不精審也然則天道遼逺
禆竈焉知日蝕不常文伯所對至如梓愼之占
星象趙逹之明風角單颺識魏祚扵黃龍董飬
徴晉亂扵蒼烏斯皆肇彰先覺取驗將来言必
有中語無虚發苟誌諸竹帛其誰曰不然若乃
前事已徃後来追證課彼虗說成此㳺詞多見
其老生常談徒煩翰墨者矣子曰蓋有不知而
作之者我無是也(作篇籍者故云然/包曰時人有穿鑿妄)又曰君
子扵其所不知盖闕如也又曰知之為知之不
知為不知是知也嗚呼世之作者其鑒之㦲談
何容易駟不及舌無為强著一言受嗤千載也
(行志/已上五)
或以為天文藝文雖非漢書所宜取而可廣聞
見難為刪削也對曰苟事非其限而越理來書
自可觸類而長于何不錄又有要扵此者今可
得而言焉夫圓首方足含靈受氣吉㐫形扵相
貌貴賤彰扵骨法生人之所𣣔知也四攴六府
痾瘵所纏苟詳其孔穴則砭灼無悞此養生之
尤急且身名並列親踈自明豈可近昧形骸而
遠求辰象旣天文有志何不為人形志乎茫茫
九州言語各異大漢輶軒之使譯導而通足以
驗風俗之不同示皇威之廣𬒳且事當災運尤
相關涉尔雅釋物非無徃例旣藝文有志何不
為方言志乎但班固綴孫卿之詞以序刑法探
孟軻之語用裁食貨五行出劉向洪範藝文取
劉歆七畧因人成事其目遂多至若許負相經
楊雄方言並當時所重見傳流俗若加以二志
幸有其書何獨捨諸深所未曉歷觀衆史諸志
列名或前畧而後詳或古無而今有雖遍𥙷所
闕各自以為工搉而論之皆未得其最盖可以
為志者其道有三焉一曰都邑志二曰氏族志
三曰方物志何者京邑翼翼四方是則千門萬
户兆庻仰其神威虎踞龍蟠帝王表其尊極兼
復土堦卑室好約者所以安人阿房未央窮奢
者由其敗國此則其惡可以誡世其善可以勸
後者也且宫闕制度朝廷軌儀前王所為後王
取則故齊府肇建誦魏都以立宫代國𥘉遷寫
吳京而樹闕故知經始之義卜揆之功經百王
而不易無一日而可廢也至如兩漢之都咸洛
晋宋之宅金陵魏徙伊瀍齊居漳滏隋氏二世
分置兩都此並規模宏遠名號非一凢為國史
者宜各撰都邑志列扵輿服之上金石艸木縞
紵絲枲之流鳥獸䖝魚齒革羽毛之類或百蠻
攸稅或萬國是供夏書則編扵禹貢周書則託
扵王㑹亦有圗形九牧之鼎列狀四荒之經觀
之者擅其愽學聞之者騁其多識自漢氏拓境
無國不賓則有卭竹傳節䈮醬流味大宛献其
善馬條攴致其巨雀爰及魏晋迄于周隋咸亦
遐邇來王任土作貢異物歸扵計吏竒名顯扵
職方凢為國史者宜各撰方物志列扵食貨之
首帝王苖裔公侯子孫餘慶所鍾百世無絶能
言吾祖郯子見師扵孔公不識其先籍談取誚
於姬后故周撰世本式辯諸宗楚置三閭實掌王
族逮乎晚葉譜學尤煩用之扵官可以品藻士
庶施之扵國可以甄别華夷自劉曹受命雍豫
為宅世胄相承子孫番衍及永嘉東渡流寓楊
越代氏南遷夷從華夏扵是中朝江右南北混
淆華壤邉民虜漢相雜隋有天下文軌大同江
外山東人物殷凑其間髙門貴族非復一家郡
正州都世掌其任凢為國史者宜各撰氏族志
列扵百官之下盖自都邑已降氏族而徃實為
志者所宜先而諸史竟無其錄如休文宋籍廣
以符瑞伯起魏篇加之釋老徒以不急為務曽
何足云惟此數條粗加啇畧得失利害從可知
矣庻夫後來作者擇其善而行之(雜志/已上)
或問曰子以都邑氏族方物冝各纉次以志名
篇夫史之有志多慿舊說苟世無其錄則闕而
不編此都邑之流所以不果列志也對曰按帝
王建國本無恒所作者記事亦在相時逺則漢
有三輔典近則隋有東都記扵南則有宋南徐
州記晋宫闕名於北則有洛陽伽藍記鄴都故
事盖都邑之事盡在是矣譜諜之作盛扵中古
漢有趙岐三輔决錄晋有摯虞姓族記江左有
兩主百家譜中原有方思殿格盖氏族之事盡
在是矣自沈莹著臨海水土周處撰陽羨土風
厥類衆夥諒非一族是以地理為書陸澄集而
難盡水經加注酈元編而不窮盖方物之事盡
在是矣凢此諸書代不乏作必聚而為志奚事
無文譬夫涉海求魚登山採木至扵鱗介脩短
柯條巨細盖在擇之而已苟為漁人匠者何慮
山海之貧罄㦲

史通卷之三
史通卷第四
　内篇
　　論賛　序例　題目
　　斷限　編次　稱謂
　　　論賛第九
春秋左氏傳每有發論假君子以稱之二傳云
公羊子糓梁子史記云太史公旣而班固曰讃
荀恱曰論東觀曰序謝承曰詮陳壽曰評王隱
曰議何法盛曰述楊雄曰譔劉昞曰奏袁宏裴
子野自顯姓名皇甫謐葛洪列其所號史官所
撰通稱史臣其名萬殊其義一揆必取便扵時
者則揔歸論著所以辯疑惑釋凝滯若愚智共
了固無俟商㩁丘明君子曰者其義實在扵斯
司馬遷始限以篇終各書一論必理有非要則
強生其文史論之煩實萌扵此夫擬春秋以成
史持論尤宜闊畧其有本無疑事輙誤論以裁
之此皆私徇筆端苟衒文彩嘉辭羙句寄諸簡
册豈知史書之大體載削之指歸者哉必尋其
得失考其異同子長淡薄無味承祚懦緩不切
賢才間出隔世同科􁱨堅辭惟温雅理多愜當
其尤羙者有典誥之風翩翩弈弈良可詠也仲
豫義理雖長失在繁富自茲已降流宕忘返大
扺皆華多扵實理少扵文鼓其雄辭誇其儷事
必擇其善者則于寳范曄裴子野是其最也沈
約臧榮緒蕭子顯抑其次也孫安國都無足採
習鑿齒時有可觀若袁彦伯之務歸玄言謝靈
運之虚張髙論玉巵無當曾何足云王邵志在
簡直言兼鄙野苟得其理遂忘其文觀過知人
斯之謂矣大唐修晉書作者皆當代詞人逺棄
史班近宗徐庾夫以飾彼輕薄之句而編為史
籍之文無異加粉黛扵壯夫服綺紈扵髙士者
矣史之有論也蓋欲事無重出省文可知如太
史公曰觀張良貌如羙婦人耳項羽重瞳豈舜
苖裔此則别加他語以𥙷書中所謂事無重出
者也又如班固賛曰萬石君之為父浣衣君子
非之楊王孫祼葬賢扵秦始皇逺矣此則片言
如約而諸義甚備所謂省文可知也及後来讚
語之作多録紀傳之言其有所異唯加文飾而
已至扵甚者則天子操行具諸紀末繼以論曰
接武前修紀論不殊徒為再列馬遷序傳後歷
冩諸篇各叙其意旣而班固變為詩體號之曰
述范曄攺徃述名呼之以賛尋述賛為例篇有
一章事多者則約之以使少理小者則張之以
令大名實多爽詳畧不同且欲觀人之善惡史
之褒貶蓋無假扵此然固之緫述合在一篇使
其條貫有序歷然可閱蔚宗後書實同班氏乃
各附本事書扵卷末篇目相離斷絶失次而後
生作者不悟其非如蕭李南北史(李百藥/蕭子顯)大唐
新修晉史皆依范書誤本篇終有賛夫每卷立
論其煩已多而嗣論以賛為黷彌甚亦猶文士
製碑序終而續以銘曰釋氏演法義盡而宣以
偈言苟撰史若斯難與議夫簡要者矣至若與
奪乖宜是非失中如班固之深排賈誼范曄之
虚羙隗囂陳壽謂諸葛不逮管蕭魏收稱爾朱
可方伊霍或言傷其實或擬非其倫必備加擊
難則五車難盡故畧陳梗槩一言以蔽之
　　　序例第十
孔安國有云序者所以序作者之意也竊以書
列典謨詩含比興若不先叙其意難以曲得其
情故每篇有序敷暢厥義降逮史漢以記事為
宗至扵表志雜傳亦時復立序文兼史體狀若
子書然可與誥誓相叅風雅齊列矣迨華嶠後
漢多同班氏如劉平江革等傳其序先言孝道
次述毛義養親此則前漢王貢傳體其篇以四
皓為始也嶠言辭簡質叙致温雅味其宗㫖亦
孟堅之亞歟爰洎范曄始革其流遺棄史才矜
衒文彩後來所作他皆若斯扵是遷固之道怱
諸微婉之風替矣若乃后妃列女文苑儒林凡
此之流范氏莫不列序夫前史所有而我書獨
無世之作者以為恥愧故上自晉宋下及陳隋
每書必序課成其數蓋為史之道以古傳今古
旣有之今何為者濫觴肇跡容或可觀累屋重
起無乃太甚譬夫方朔始為客難續以賔戯觧
嘲枚乘首唱七發加以七章七辨音辭雖異㫖
趣皆同此乃讀者所厭聞老生之恒說也夫史
之有例猶國之有法國之無法則上下靡定史
之無例則是非莫官蓋夫子作經始發凡例左
氏立傳顯其區域科條之辯彪炳可觀降及戰
國迄乎有晉年逾五百史豈乏才雖其體屡變
而斯文終絶惟令升先覺逺述丘明重立凢例
勒成晉紀鄧孫已下遂躡其蹤史例中興於斯
為盛若沈宋之志序蕭齊之序録雖皆以序為
名其實例也必定其臧否徴其善惡于寳范曄
理切而多功鄧粲道鸞詞煩而寡要子顯雖文
塲蹇躓而義甚優長斯一二家皆序例之羙者
夫事不師古匪說攸聞苟摸楷曩賢理非可諱
而魏収作例全取蔚宗貪天之功以為已力異
夫范依政駿班習子長攘袂公行不䧟穿窬之
罪也蓋凡例旣立當與紀傳相符按唐朝晉書
例云凡天子廟號惟書扵卷末依檢孝武崩後
竟不言廟曰烈宗又按百藥齊書例云人有本
字行者今並書其名依撿如高愼斛律光之徒
多所仍舊謂之仲宻明月此並非言之難行之
難也及晉齊史例皆云坤道卑柔中宮不可為
紀今編同列傳以戒牝雞之晨切惟録皇后者
旣為傳體自不可加以紀名二史之以后為傳
雖云允惬而解釋非理成其偶中所謂畫蛇而
加足反失杯中之酒也至扵題目失據褒貶多
違斯並散在諸篇此可得而略矣
　　　題目第十一
上古之書有三墳五典八索九丘其次有春秋
尚書檮杌志乗自漢已下其流漸繁大抵史名
多以書記紀略為主後生祖述各從所好㳂革
相因循環逓習蓋區域有限莫踰扵此焉至孫
盛有魏氏春秋孔衍有隋尚書陳壽王邵曰志
何之元劉璠曰典此又好竒猒俗習舊捐新雖
得稽古之宜未逹從時之義㩁而論之其編年
月日者謂之紀列記傳者謂之書取順於時斯
為最也夫名以定體為實之賔苟失其途有乖
至瑰按吕陸二氏(賈/不韋)各著一書惟次篇章不
繫時月此乃子書雜記而皆號曰春秋魚豢姚
察著魏梁二史巨細畢載蕪累甚多而俱牓之
以畧考名責實奚其䘮歟若乃史傳雜篇區分
類聚隨事立號諒無恒規如馬遷撰皇后傳而
以外戚命章按外戚憑皇后以得名猶宗室因天
子而顯稱若編皇后而曰外戚傳則書天子而
曰宗室紀可乎班固撰人表以古今為目尋其所
載也皆自秦而徃非漢之事古誠有之今則安
在子長史記别剙八書孟堅既以漢為書不可更
摽書號改書為志義在反文而何氏中興易志
為記此則貴於革舊未見其能取新夫戰爭方殷
雄雌未决則有不奉正朔自相君長必國史為
傳宜别立科條至如陳項諸雄寄篇漢籍董袁羣
賊附列魏志既同臣子之例孰辨彼此之殊惟
東觀以平林下江諸人列為載記顧後來作者莫
之遵効逮新晉始以十六國主特載記表名可
謂擇善而行巧扵師古者矣觀夫舊史列傳題
卷靡恒文少者則具出姓名若司馬相如東方
朔是也字煩者惟書姓氏若母將盖陳衛諸葛
傳是也必人多而姓同者則結定其數若二袁
四張二公孫傳是也如此標格足為詳審至范
曄舉例始全録姓名歴短行扵卷中叢細字扵
標外其子孫附出者注扵祖先之下乃類俗之
文按孔目藥艸經方煩碎之至孰過扵此切以
周易六爻義存象内春秋萬國事具傳中讀者
研尋篇終自曉何必開帙觧帶便令照肰滿目
也自兹已降多師蔚宗魏收因之則又甚矣其
有魏世隣國編扵魏史者扵其人姓名之上又
列之以邦域申之以職官至如江東帝王則云
僣晉司馬叡島夷劉𥙿河西酋長則云私置涼
州牧張寔私署凉王李暠此皆篇中所具又扵
卷首具列必如收意使其撰兩漢書三國志題
諸盗賊傳亦當云僣西楚覇王項羽偽寧朔王隗囂
自餘陳涉張歩劉璋袁術其位號皆一一具言
無所不盡也蓋法令滋章古人所愼若范魏之
裁篇目可謂滋章之甚者乎苟忘彼大體好茲
小數難與議夫婉而成章一字以為褒貶者矣
　　　斷限第十二
夫書之立約其来尚矣如尼父之定虞書也以
舜為始而云粤若稽古帝堯丘明之傳魯史也
以隱為先而云惠公元妃孟子此皆正其疆里
開其首端因有㳂革遂相交互事勢當然非為
濫軼也過此已徃可謂狂簡不知所裁者焉夫
子曰不在其位不謀其政若漢書之立表志其
殆侵官離局者乎考其濫觴所出起乎司馬氏
按馬記以史制名班書持漢摽目史記者載數
千年之事無所不容漢書者紀十二帝之時有
限斯極固旣分遷之記判其去取紀傳所存惟
留漢目表志所錄乃盡犧年舉一反三豈其若
是膠柱調瑟不亦繆歟但固之踳駮旣往不諫
而後之作者咸習其迷宋史則上括魏朝隋書
則仰包梁代求其所書之事得十一扵千百一
成其例莫之敢移永言其理可為歎息當魏武
乗時撥亂電掃羣雄鋒鏑之所交網羅之所及
者蓋惟二袁劉呂而已各進鴆行弑燃臍就戮
揔關王室不涉覇圗而陳壽國志引居傳首夫
漢之有董卓猶秦之有趙高昔東令之誅旣不
列于漢史何太師之斃遂獨刋扵魏書乎兼復
臧洪陶謙劉虞孫讃生扵季末自相吞噬其扵
曹氏也非唯理異犬牙固亦事同風馬漢典所
具而魏册仍編豈非流宕忘歸迷而不悟者也
亦有一代之史上下相交若已見它記則無宜
重述故子嬰降沛其詳取驗扵秦紀伯符死漢
其事斷入扵呉書沈錄金行上覊劉主魏刋水
運下列高王惟蜀與齊各有國史越次而載孰
曰攸宜自五胡稱制四海殊宅江左旣承正朔
斥彼魏胡故互相有錄索虜成傳魏本出扵雜
種竊亦自號眞君其史黨附本朝思欲凌駕前
作遂乃南籠典午北吞諸偽比扵群盗盡入傳
中但當有晉元明之時中原秦趙之代元氏膜
拜稽首自同臣妾而反列之扵傳何厚顔之甚
耶又張李諸姓據有凉蜀其扵魏也校年則前
後不接論地則參商有殊何預魏氏而横加編
載夫尚書者七經之冠冕百氏之襟䄂凢學者
必先精此書次覽羣籍譬夫行不由徑非所聞
焉修國史者若旁採異聞用成慱物斯則可矣
如班書地理志首遂全冩禹貢一篇降為後書
持續前史蓋以水濟水床上施床徒有其煩竟
無其用豈非惑乎昔春秋諸國賦詩見意左氏
所載惟録其章名如地理為書論自古風俗至
扵夏世宜云禹貢已詳何必重述古文益其辭
費也若夷狄本係種落所興北貊起自淳維南
蠻出扵盤瓠高句麗以鱉橋獲濟吐谷渾因馬
闘徙居諸如此說者求之歷代何書不有而作
之者曾不知前撰已著而後修宜輟遂乃百世
相傳一字無攺蓋駢指在手不加力扵千鈞附
贅居身非廣形扵七尺為史之體有若扵斯苟
濫引它事豐其部帙以此稱慱異乎吾黨之所
聞陸士衡有云雖有愛而必捐善㦲斯言可謂
達作者之致矣夫能明彼斷限定其折中歷選
自古惟蕭子顯近諸然必謂都無其累則吾未
許也
　　　編次第十二
昔尚書記言春秋記事以日月為逺近年世為
前後用使閱之者鴈行魚貫皎然可尋至馬遷
始錯綜成篇區分類聚班固踵武仍加祖述扵
其間則有統體不一名目相違朱紫以之混淆
冠屨扵焉顛倒盖可得而言者矣尋子長之列
傳也其所編者惟人而已矣至扵龜筴異物不
類肖形而輙與黔首同科俱謂之傳不其恠乎
且龜筴所記全為志體向若與八書齊列而定
以書名庶㡬物得其朋同聲相應者矣孟堅每
一姓有傳多出附餘觀其事跡尤異者則分入
它部故慱陸去病昆弟非復一篇外戚元后婦
姑分為二録至如元王受封扵楚至孫戊而亡
按其行事所載甚寡而能獨載一卷者實由向
歆之助耳但交封漢始地啔列藩向居劉末職
才卿士昭穆旣踈家國又别適使分楚王子孫
扵高惠之世與夫荆代並編析劉向父子扵元
成之間與王京共列方扵諸傳不亦類乎又自
古王室雖㣲天命未攺故䑓名逃債尚書周王
君未繫頸且云秦國况神壐在握火德猶存而
居攝建年不編平紀之末孺子主祭咸書莾傳
之中遂令漢餘數歲湮沒無覩求之正朔不亦
厚誣當漢氏之中興也更始升壇攺元寒暑三
易世祖稱臣北靣誠節不虧旣而兵敗長安祚
歸高邑兄亡弟及歷數相承作者乃抑聖公扵
傳内登文叔扵紀首事等躋僖位先不窋夫東
觀秉筆容或謟扵當時後来所修理當刋革者
也蓋逐免爭捷瞻烏靡定群雄僣盗為我駈除
是以史傳所分眞偽有别陳勝項籍見編扵高
祖之後隗囂孫述不列扵光武之前而陳壽蜀
書首摽二牧次列先主以繼焉璋豈以蜀是偽
朝遂乃不遵恒例但鵬鷃一也何大小之異哉
春秋嗣子諒闇未踰年而廢者旣不成君故不
别加篇目是以魯公十二惡視不預其流及秦
之子嬰漢之昌邑咸亦因胡亥而得記附孝昭
而獲聞而呉均齊春秋乃以欝林為紀事不師
古何滋章之甚與觀梁唐二朝撰齊隋兩史東
昏猶在而遽列和年煬帝未終而已編㳟紀原
其意㫖豈不以和為梁王所立㳟乃唐氏所承
所以黜永元而尊中興顕義寧而隱大業苟欲
取恱當代遂乃輕侮前朝行之一時庶叶權道
播之千載未為格言
尋夫本紀所書列傳仍顯表志異體必不相涉
舊史以表志之帙分扵紀傳之間降及蔚宗肇
加釐革沈魏繼作相與因循旣而子顯齊書頴
逹隋史不依范類重遵班法蓋擇善而行何有
逺近聞義不徙是吾憂也若乃先黃老而後六
經後外戚而先夷狄老子與韓非並列賈詡將
荀彧同編孫弘慱讃宜居宣武紀末宗廟迭毁
枉入玄成傳終如斯舛繆不可勝紀今畧其尤
甚者耳故不復一一而詳之
　　　稱謂第十四
孔子曰唯名不可以假人又曰名不正則言不
順必也正名乎是知名之折中君子所急况復
列之篇籍傳之不朽者耶昔夫子修春秋呉楚
稱王而仍舊曰子此則褒貶之大體為前修之
楷式也馬遷撰史記項羽僣盗而紀之曰王此
則眞偽莫分為後来所惑者也自兹已降訛謬
相因名諱所施輕重莫等至如更始中興漢室
光武所臣雖事業不成而歷數終在班范二史
皆以劉玄為目不其慢乎古者二國爭盟晉楚
並稱侯伯七雄力戰齊秦俱曰帝王其間雖勝
負有殊大小不類未聞勢竆者即為匹庶力屈
者乃成㓂賊至於近古則不然當漢氏云亡天
下鼎峙論王道則曹逆而劉順語國祚則魏促
而吴長但以地處凾夏人傳正朔度長挈大魏
實居多若方之扵七國亦猶秦繆楚莊與文襄
而並覇(吴大帝可比楚莊王/蜀昭烈王可比秦繆公)逮作者之書事
也乃沒吴蜀號謚呼權備姓名(孫盛䓁/謂魚豢)方於魏
邦懸隔頓爾懲惡勸善其義安歸續以金行版
蕩戎羯稱制各有國家實同王者晉世臣子黨
附君親嫉彼亂華比諸群盗此皆苟徇私忿忘
夫至公自非坦懐愛憎無以定其得失至蕭方
等始存諸國名謚僣帝者皆稱之以王此則趙
猶人君加以王號𣏌用夷禮貶同子爵變通其
理事在合宜小道可觀見扵蕭氏者矣古者天
子廟號祖有功而宗有德始自三代迄于兩漢
名實相允今古共傳降及曹氏祖名多濫必無
慚德其惟武王故陳夀國志獨呼武曰祖至扵
文明但稱帝而已自晉已還竊號者非一如康
穆兩帝劉蕭二朝梁簡文兄弟(元帝也/兼為孝)齊武成
昆季(孝昭也/兼言宣)斯或承家之僻王或王國之庸主
不謚虚謬為幸巳多猶曰祖宗孰云其可而史
臣載削曾無辨明每有所書必存廟號何以申
勸沮之義杜偷濫之源者乎又位乃人臣跡參
王者如周之亶父季歷晉之仲逹師昭追尊建
名比諸天子可也必若當塗所出宦官携飬帝
號徒加人望不愜故國志所録無異匹夫應書
其人直云皇之祖考而已至如元氏𧺫於沙朔
其君乃一部之酋長耳道武追崇所及凡二十
八君自開闢以來未之有也而魏書序紀襲其
虚號生則謂之帝死則謂之崩何異沭猴而冠
腐鼠稱璞者矣夫歷觀自古稱謂不同縁情而
作本無定凖至若諸侯無謚者戰國已上謂之
今王天子見出者漢魏已後謂之少帝周衰有
共和之相楚殺有郟敖之主趙佗而曰尉佗英
布而曰黥布豪傑則平林新市宼賊則黃巾赤
眉園綺友朋共云四皓奮建父子都稱萬石皆
出於當代史臣編録無復弛張蓋取叶隨時不
藉稽古及後来作者頗繤斯流亦時採新名務
成篇題(第/音)若王晉之處士寒雋沈宋之二凶索
虜即其事也唯魏收逺不師古近非因俗自我
作故無所憲章其撰書也乃以平陽王為出帝
司馬氏為僣晉桓劉已下通曰島夷夫其謟齊
則輕抑關右黨魏則深誣江外愛憎出於方寸
與奪由其筆端語必不經名惟駭物昔漢世原
涉大修墳墓乃開道立表署曰南陽阡欲以繼
跡京兆齊聲曹尹而人莫之肯從但云原氏阡
而已故知事非允當難以遵行如收之苟立詭
名不依故實難復形諸竹帛終罕傳於諷誦也
抑又聞之帝王受命厯數相承雖舊君已沒而
致敬無攺豈可等之凡庶便書之以名者乎近
代文章實同兒戲有天子而稱諱者若姬滿劉
莊之類是也有匹夫而不名者若歩兵彭澤之
類是也史論立言理當雅正如班述之叙聖卿
也而曰董公惟亮范賛之言季孟也曰隗王得
士習談漢王則謂昭烈為玄徳(以蜀為正綂其/習氏漢晉春秋)
(帝至於論中語則呼為玄徳/編叙事皆謂蜀先主為昭烈)裴引魏室則目文
帝為曹丕夫以淫亂之臣揔隱其諱(亂謂隗囂/淫謂董賢)
正朔之後乃呼其名意好竒而輒為文逐韻而
便作(囂公孫述傳賛曰公孫習吏隗王得士/班固哀紀賛曰宛孌董公惟亮天功隗)用
捨之道其例無恒但近代為史通多此失上才
猶其若是而况中庸者乎今畧舉一隅以存標
格云爾
史通卷第四
史通卷第五
　内篇
　　採撰　載文　𥙷注
　　因習上　因習下
　　　採撰第十五
子曰吾猶及史之闕文是知史文有缺其來尚
矣自非慱雅君子何以𥙷其遺逸者哉蓋珍裘
以衆腋成温廣厦以羣材合構自古探穴藏山
之士懷鈆握槧之客何嘗不徴求異說採摭羣
言然後能成一家傳諸不朽觀夫丘明授經立
傳廣包諸國蓋當時有周志晉乗鄭書楚杌等
篇遂乃聚而編之混成一録向使專慿魯䇿獨
詢孔氏何以能殫見洽聞若斯之慱也馬遷史
記採世本國語戰國䇿楚漢春秋至班固漢書
則全同太史自太初已後又雜引劉氏新序說
苑七畧之辭此皆當代雅言事無邪僻故能取
信一時擅名千載但中古作者其流日煩雖國
有册書殺青不暇而百家諸子私存撰録寸有
所長實廣聞見其失之者則有茍出異端虗益
新事至如禹生啓石伊産空桑海客乗槎以登
漢姮娥竊藥以犇月如斯踳駮不可殫論固難
以汙南董之片簡霑班曄之寸札而嵇康髙士
傳好聚七國寓言玄晏帝王紀多採六經圗䜟
引書之誤其萌始扵此矣至范曄増損東漢一
代自謂無慙良直而王喬鳬履出扵風俗通左
慈羊鳴傳扵抱朴子朱紫不别穢莫大焉沈氏
著書好誣先代扵晉則故造竒說在宋則多出
謗言前史所載已譏其謬矣而魏收黨附北朝
尤甚南國承其詭妄重加誣語遂云司馬叡出
扵牛金(者與夏侯妃私通生中宗因逺敘宣帝/王邵沈約晋書造竒說云瑯琊國姓牛)
(晉將牛金子也宋孝王曰收以叡為金子計其/以毒酒煞牛金符證其狀收因此乃云司馬叡)
(此誤况後史編録者耶/年全不相干按前史尚如)劉駿上滛路氏(宋書/沈約)
(書因云駿蒸其母路氏醜聲播扵甌越也/曰孝武扵路太后處寢息時人多有議魏)可謂
助桀為虐幸人之災尋其生絶㣧嗣死遭割㫁
蓋亦隂過之所致也晉世雜書諒非一族若語
林世說幽明録搜神記之徒其所載或恢諧小
辨或神鬼恠物其事非聖楊雄所不觀其言亂
神宣尼所不語唐朝所撰晉史多採以為書夫
以于鄧之所糞除王虞之所糠粃以為逸史用
𥙷前傳此何異魏朝之撰皇覽梁世之修遍畧
務多為羙聚慱為功雖取恱小人終見嗤扵君
子矣夫郡國之記譜諜之書務欲矜其州里誇
其氏族讀之者安可不練其得失明其眞偽者
乎至如江東五雋始自會稽典録頴川八龍出
扵荀氏家傳而修晉漢史者皆徴彼虚譽定為
實録苟不别加研覈何以詳其是非又訛言難
信傳聞多失至如曾參殺人不疑盗嫂翟義不
死諸葛猶存此皆得之扵行路傳之扵衆口儻
無明白其誰曰然故蜀相薨扵渭濵晉書稱嘔
血而死魏君崩扵馬圈齊史云中矢而亡沈烱
薦書河北以為王韋魏收草檄關西謂之邢邵
夫同說一事而分為兩家蓋言之者彼此有殊
故書之者是非無定况古今路阻視聼壤隔而
談者或以前為後或以有為無涇渭一亂莫之
能辨而後来穿鑿喜出異同不慿國史别訊流
俗及其記事也則有師曠將軒轅並世公明與
方朔同時堯有八眉䕫唯一足烏白馬角救燕
丹而免禍犬吠鷄鳴逐劉安以高蹈此之乖濫
徃徃有􁇁故作者惡道聽途說之違理街談巷
議之損實觀夫子長之撰史記也殷周已徃採
彼家人安國之述陽秋也梁益舊事訪諸故老
夫以蒭蕘鄙說刋為竹帛正言而輙欲與五經
方駕三志競爽斯亦難矣嗚呼逝者不作㝠漠
九泉毁譽所加逺誣千載異辭疑事學者宜善
思之
　　　載文第十六
夫觀乎人文以化成天下觀乎國風以察興亡
是知文之為用逺矣大矣若乃宣僖善政其羙
載扵周詩懷襄不道其惡存扵楚賦讀者不以
吉甫奚斯為謟屈平宋玉為謗者何也蓋不虚
羙不隱惡故也是則文之將史其流一焉固可
以方駕南董俱稱良直者矣爰洎中葉文體大
變樹理者多以詭妄為本飾辭者務以滛麗為
宗譬以女工之有綺縠音樂之有鄭衛蓋語曰
不作無益害有益至如史氏所書固當以正為
主是以虞帝思理夏后失御尚書載其元首禽
荒之歌鄭莊至孝晉献不明春秋録其大隧狐
䘮之什其理儻而切其文簡而要足以懲惡勸
善觀風察俗者矣若馬卿之子虚上林楊雄之
甘泉羽獵班固兩都馬融廣成喻過其體詞沒
其義繁華而失實流宕而忘返無禆勸奬有長
奸詐而前後史漢皆書列傳不其謬乎且漢代
詞賦雖云虚矯自餘它文大抵猶實至扵魏晉
已下則偽繆雷同㩁而論之其失有五一曰虚
設二曰厚顔三曰假手四曰自戾五曰一槩何
者大道爲公以能而授故堯咨尔舜舜以命禹
自曹馬已䧏其取之也則不然若乃上出禪書
下陳讓表其間勸進殷勤敦諭重沓跡實同扵
莽卓言乃類扵虞夏且始自納陛迄于豋壇彤
弓盧矢新君膺九命之錫白馬侯服舊主䝉三
恪之禮徒有其文竟無其事所謂虚設也古者
兩軍為敵二國爭雄自相稱述言無所隱何者
國之得䘮如日月之蝕焉非由飾辭矯說所能
掩蔽也逮扵近古則不然至如曹公歎蜀主之
英畧曰劉備吾儔周帝羙齊宣之強盛云髙歡
不死或移都以避其鋒或斵氷以防其渡及其
申誥誓降移檄便稱其智昏菽麥識昧玄黃列
宅建都若鷦鷯之巢葦臨戎賈勇猶螳螂之拒
轍此所謂厚顔也古者詔命皆人主所為故漢
光武時第五倫為督鑄錢掾見詔書而歎曰此
聖主也一見决矣至扵近古則不然凢有詔敕
皆責成羣下但使朝多文士國富辭人肆其筆
端何事不録是以每發璽誥下綸言申惻隱之
渥恩叙憂勤之至意其君雖有反道敗德惟頑
與暴觀其政令則辛癸不如讀其詔誥則勛華
再出此所謂假手也天子無戲言苟言之有失
則取尤天下故漢光武謂龎萌可以託六尺之
孤及聞其叛也乃謝百官曰諸君得無笑朕乎
是知褒貶之言哲王所愼至扵近古則不然凢
百具寮王公卿士始有褒崇則謂其珪璋特逹
善無可加旋有貶黜則比之斗筲下才罪不容責
夫同為一士之行同取一君之言愚智生扵倐忽
是非變扵俄頃帝心不一皇鍳無恒此所謂自
戾也夫國有否泰世有汚隆作者形言本無定
凖故觀猗歟之頌而驗有殷方興覩魚藻之刺
而知宗周將殞至扵近代則不然夫談主上之
聖明則君盡三五述宰相之英偉則臣皆二八
國止方隅而言併吞六合福不盈時而稱感致
百靈雖人事屢攺而文理無昜故善之與惡其
說不殊欲令觀者疇爲凖的此所謂一槩也扵
是考兹五失以尋文義雖事皆形似而言必憑
虛夫鏤氷爲璧不可得而用也畫地爲餅不可
得而食也是以行之扵世則上下相䝉傳之扵
後則世人不信而世之作者復不之察聚彼虚
說編而次之剙自起居成扵國史連章畢録一
字無廢非復史書更成文集若乃類選衆作求
其穢累王沉魚豢是其甚焉裴子野何之元抑
其次也陳壽于寳頗從簡約猶時載浮訛罔盡
機要唯王邵撰齊隋二史其所取也文皆諳實
理多可信至扵悠悠餙詞皆不之取此實得去
邪從正之理捐華摭實之義也蓋山有木工則
度之况舉世文章豈無其選但苦作者書之不
讀耳至如詩有韋孟諷諫賦有趙壹嫉邪篇則
賈誼過秦論則班彪王命張華述箴扵女史張
載題銘扵劍閣諸葛表主以出師王昶書家以
誡子劉向谷永之上䟽晁錯李固之􁕠䇿荀伯
子之彈文山巨源之啓事此皆言成軌則為世
龜鏡求諸歷代徃往而有苟書之竹帛持之不
刋則其文可與三代同風其事可與五經齊列
古猶今也何逺近之有哉昔夫子修春秋别是
非申黜陟而賊臣逆子懼凢今為史而載文也茍
能撥浮華採眞實亦可使夫彫䖝小技者聞義
而知徙矣此乃禁淫之隄防持雅之管轄凢為
載削者可不務乎
　　　𥙷註第十七
昔詩書旣成而毛孔立傳傳之時義以訓詁為
主亦猶春秋之傳配經而行也降及中古始名
傳曰注蓋傳者轉也轉授扵無窮注者流也流
通而靡絶惟此二名其歸一揆如韓戴服鄭鑚
仰六經裴李應晉訓解三史開導後學發明先
義古今傳授是曰儒宗旣而史傳小書人物雜
記若贄虞之三輔决録陳壽之季漢輔臣周處
之陽羡土風常據之華陽士女文言羙辭列扵
章句委曲叙事存扵細書此之注釋異夫儒士
者矣次有好事之子思廣異聞而才短力㣲不
能自逹庶慿驥尾千里絶羣遂乃掇衆史之異
詞𥙷前書之所闕若裴松之三國志陸澄劉昭
兩漢書劉彤晉紀劉孝摽世說之類是也亦有
躬為史臣手自刋削雖志存該慱而才闕倫叙
除煩則意有所恡畢載則言有所妨遂乃定彼
榛楛列為子注若蕭大圜淮海亂離志楊衘之
洛陽伽藍記宋孝王關東風俗傳王邵齊志之
類是也㩁其得失求其利害少期集注國志以
廣承祚所遺而喜聚異同不加刋定恣其擊難
坐長煩蕪觀其書成表献自比蜜蜂兼採但丼
苦不分難以味同萍實者矣陸澄所注班史多
引司馬遷之書若乃此缺一言彼增半句皆採
摘成注標為異說有昬耳目難以披覽切惟范
曄之刪後漢也簡而且周踈而不漏蓋云備矣
而劉昭採其所捐以今稱之皇甫謐全録斯語
載於髙士傳夫孟堅士安年代懸隔至今之說豈
可同云夫班之習馬其非旣如彼謐之承固其
失又如此迷而不悟奚其甚乎何法盛中興書
劉隗録稱其議獄事具刑法志依檢志内了無
其說旣而臧氏晉書梁朝通史扵大連之傳並
有斯言志亦無文傳仍虚述此又不精之咎同
扵玄晏也尋班馬之列傳皆具編其人姓名如
行狀尤相似者則共歸一稱若刺客日者儒林
循吏是也范曄旣移題目扵傳首歷姓名扵卷
中而猶扵列傳之下注爲列女髙隱等目茍姓
名旣書題目又顯是鄧禹宼恂之首當署為公
輔者矣岑彭吴漢之前當摽為將帥者矣觸類
而長實繁其徒何止列女孝子髙隱獨行而已
魏收著書標牓南國桓劉諸族咸曰島夷是則
自江東西盡為卉服之地至扵劉昶沈文秀等
傳叙其爵里則不異諸華(人也沈文秀等傳則/劉𥙿等傳皆云丹徒)
(武康人/云吴興)豈有君臣共國父子同姓闔閭季札便
致土風之殊孫䇿虞翻仍成夷夏之隔求諸徃
例所未聞也當晉宅江淮實膺正朔嫉彼羣雄

稱爲僣盗故阮氏七録以田范裴叚諸記劉石
符姚等書别剏一名題爲偽史及隋氏受命海
内爲家國靡愛憎人無彼我而世有撰隋書之
經籍志者其流别羣書還同阮録按國之有偽
其來尚矣如杜宇作帝勾踐稱王孫權建鼎峙
之業蕭詧爲附庸之主而楊雄撰蜀紀子貢著
越絶虞裁江表傳蔡述後梁史考斯衆作咸是
僞書自可類聚相從合成一部何止取東晉一
世十有六家而已乎夫王氏將崩覇國云搆必
有忠臣義士捐生殉節若乃韋耿謀討曹武欽
誔問罪馬文而魏晉史臣書之曰賊此乃迫於
當世難以直言至如苟濟元瑾蘭摧於李靖之
末王謙尉廻玉折扵宇文之季而季刋齊史顔
述隋篇時無逼畏事湏矯在而皆仍舊不攺謂
數君為叛逆書事如此褒貶何施昔漢代有修
奏記於其府者遂盗葛龔所作而進之旣具録
它文不知攺易名姓時人謂之曰作奏雖工冝
去葛龔及邯鄲氏撰笑林載之以為口實嗟乎
歴觀自古此類尤多其有冝去而不去者豈直
葛龔而已何事於斯獨致解頥之誚也凢為史
者茍能識事詳審措辭精宻舉一偶以三隅反告
諸徃而知諸來庶㡬可以無大過矣
　　　因習上第十八(矣/此篇終有缺文不可考)
古者諸侯並争勝負無懼而他善必稱已惡不
諱逮乎近世無聞至公國自謂為我長家相謂
為彼短至如朝廷貴臣必父祖有傳考其行事
皆子孫所為而訪彼流俗詢諸故老事有不同
言多爽實而魏收以元氏出扵邉裔見侮諸華
遂髙自摽舉比夷朝扵姬漢之國曲加排抑同
建業扵蠻貊之邦夫以敵國相讎交兵結怨載
諸移檄用可致誣列諸緗素寔為妄說茍未逹
此義安可言扵史耶張晏云遷歿後亡龜史職
故災祥靡聞按黃氣見扵柹歸群烏墮扵江水
成都言有景星出益州言無宰相氣若史官不
置此事安得從而書之蓋由父辱受髠故加兹
謗議者也
　按史通十卷舊本定為三十八篇篇繫一事
　惟因習分為上下篇上篇舊稱文缺今本存
　三十七篇比因訂正曲筆鑒識二篇錯簡乃
　類為一篇以還之扵此未必其本書也而文
　亦煩綴矣知㡬之為此書也高自摽致嘗謂
　國史以叙事為工叙事以簡為主故自子長
　丘明而上皆涉抨彈然此書之冗長亦不少
　矣笑前人之未工亡己事之已拙嗚呼修辭
　之難也如此深謹記
　　　因習下第十九(邑里/亦曰)
昔五經諸子廣書人物雖氏族可驗而邑里難
詳逮太史公始革兹體惟有列傳先述太古至於
國有弛張鄉有併省隨時而載用明審實按夏侯
孝若撰東方朔賛云朔字曼倩平原厭次人魏
建安中分厭次為樂陵郡故又為郡人焉夫以
身沒之後地名改易猶復追書其事以示後来
則知在生之前故冝詳録者矣異哉晉氏之有
天下也自雒陽蕩覆衣冠南渡江左僑立州縣
不存桑梓由是斗牛之野郡有徐雍吳越之鄊
州編冀䂊欲使南北不亂淄澠可分得乎繫虛
名扵本土者雖百代無易旣而天長地乆文軓
大同州郡則廢置無恒名目則古今各異而作
者為人立傳每云某所人也其地皆取舊號施
之于今(氏傳曰隴西成紀人之類也非唯王李/近代史為王氏傳云瑯琊臨沂人為李)
(郡縣皆是晉魏已前舊名號/二族乆離本郡亦自當時無此)欲求實録不亦
難乎且人無定所因地而化生于荆者言皆成
楚居于晉者齒便從黃涉魏而東已經七葉歷
江而左非唯一世而猶以本國為是此鄉為非
是則孔父里于平昌隂氏家于新野而系纂㣲
子源承管仲乃為齊宋之人非曰魯鄧之士求
諸自古其義無聞(家于魏州昌樂已經三代因/時修國史予𬒳配纂李義琰)
(史體遂依李氏舊望攺為隴西成紀人既言不/云義琰魏州昌樂人也監修者大笑以為深乖)
(有此說/見從故)且自世重髙門人輕寒族竟以姓望所
出邑里相矜若仲逺之尋鄭玄先云汝南應邵
文舉之對曹操自謂魯國孔融是也爰及近古
其言多偽至於碑頌所勒茅土定名虚引他邦
冒為已邑若乃稱袁則飾之陳郡言杜則係之
京邑姓卯金者咸曰彭城氏禾女者皆云鉅鹿
(書其邑里必云隴西趙郡夫以假姓猶且如斯/今有姓邴者姓弘者以犯國諱皆改為李氏如)
(及卑者如加五等爵或稱平原公或號東平子/則真姓者斷可知矣又今西域胡人多有姓明)
(夷雜種尚竊美名則諸夏士流固無慚徳也/為明氏出於平原卑氏出於東平故也夫邉)在
諸史傳多與同風(人也本姓原氏至於它篇所/如隋史牛弘傳云安定鶉觚)
(庫汗氏續謂之陳郡謝偃並其類也/引皆謂之西牛弘唐史謝偃傳云本姓)此乃尋
流俗之常談志著書之舊體矣又近世有班秩
不著姓者始以州壤自摽若楚國龔遂漁陽趙
壹是也至於名位既隆則不從此列若蕭何鄧
禹賈誼董仲舒是也觀周隋二史每述王庾諸
事髙楊數　公必云瑯琊王褒新野庾信弘農
楊素渤海髙頻以此成言豈曰省文從而可知
也凡此諸失皆由積習相傳寢以成俗迷而不
返盖語曰難與慮始可與樂成夫以千載遵行
持為故事而一朝紏正必驚愚俗此莊生所謂
安得妄言之人而與之言斯言已得之矣庶知
音君子詳其得失者焉

史通卷之五
史通卷第六
　内篇
　　言語
　　浮辭
　　敘事
　　　言語篇二十
蓋樞機之發榮辱之主言之不文行之不逺則
知飾詞専對古之所重也夫上古之世人惟朴
畧言語難曉訓釋方通是以尋理則事簡而意
深考文則詞難而義釋若尚書載伊尹立訓臯
陶之謨洛誥康誥牧誓泰誓是也周監於二代
郁郁乎文大夫行人尤重詞命語微婉而多切
言流靡而不淫若春秋載呂相絶秦子産献捷
臧孫諫君納鼎魏絳對戮揚干是也戰國虎爭
馳說雲湧人持弄瓦之辯家挾飛鉗之術劇談
者以譎誑爲宗利口者以寓言爲主若史記載
蘇秦合從張儀連衡范雎反間以相秦魯連解
紛而全趙是也逮漢魏已降周隋而徃世皆尚
文時無専對運籌畫䇿自具於章表献可替否
總歸於筆札宰我子貢之道不行蘇秦張儀之
業遂廢矣假有忠言切諫答戯解嘲其可稱者
若朱雲折檻以抗憤張綱埋輪而獻直秦宓之
酬吳客王融之答虜使比之小辯曾何足云是
以歴選載言而布諸方冊自漢已下無足觀焉
尋夫戰國已前其言皆可諷詠非但筆削所致
良用體質素美何以覈諸至如鶉賁鸜鵒童竪
之謡也山木轉車時俗之諺也皤腹棄甲城者
之謳也原田是謀輿人之誦也斯皆芻詞鄙句
猶能温潤若此況乎束帶立朝之士加以多聞
博古之說者哉則知時人出言史官入記雖有
討論潤色終不失梗槩者也夫三傳之說既不
習於尚書兩漢之詞又多違於戰䇿足以驗甿
俗之逓改知歳時之不同而後來作者通無逺
識記其當世口語罕能從實而書方復追效昔
人示其稽古是以好丘明者則偏模左傳愛子
長者則全學史公用使周秦言辭見於魏晉之
代楚漢應對行乎宋齊之日而爲脩混沌失彼
天然今古以之不純真僞由其相亂故裴少期
譏孫盛録曹公平素之語而全作夫差亡滅之
詞雖言以春秋而事殊乖越者矣然自晉咸洛
不守龜鼎南遷江左爲禮樂之鄉金陵實圖書
之府故其俗猶能語存䂓檢言喜風流顛沛造
次不忘經籍(謂之曰啜其泣矣何嗟及矣湘東/若梁史載高祖在圍中見蕭正徳而)
(曰不有其廢君何以興皆其類/王聞世子方等見殺謂其次子諸)而史臣脩飾
無所費功其於中國則不然何者于斯時也先
王桑梓剪爲蠻貊被髮左袵充牣神州其中辯
若駒支學如郯子有時而遇不可多得而彦鸞
修僞國諸史收弘撰魏周書(弘爲牛弘/收爲魏收)必謂彼
夷音變成華語等楊由之聽雀如介葛之聞牛
斯亦可矣而於其間則有妄益文彩虛加風物
援引詩書憲章史漢遂使且渠乞伏儒雅比於
元封拓跋宇文徳音同於正始華而失實過莫
大焉唯王宋著書敘元髙時也(謂宋孝王也邵/王謂王邵也宋)
(關東風俗傳也/撰齊志孝王撰)抗詞正筆務存直道方言世語
由此畢彰而今之學者皆尤二子以言多滓穢
語傷淺俗夫本質如此而推過史臣猶鑑者見
嫫姆多媸而歸罪於明鏡也又世之議者咸以
北朝衆作周史爲工盖賞其記言之體多同於
古故也夫以枉飾虚言都損實事便號以良直
師其模楷(時有童謡曰狐非狐貉非貉燋犁狗/至如周太祖實名獺魏本索頭故當)
(又西帝下詔罵齊神武數其罪甘諸如此事難可/子嚙斷索又曰獾獾頭圑栾河中狗子破介范)
(編錄故得權聞扵後其事不傳扵北齊因而埋/弃遺而周史以爲其事非雅略而不載頼君懋)
(亦多矣/没者盖)是以董狐南史齊目可求班固華嶠比
肩皆是者矣近有燉煌張太素中山郎餘令並
稱述者自負史才郎著孝傳張著隋後略凢所
撰人語皆依倣舊辭若選言可以効古而書雜
類者則忽而不取料其所棄可勝紀哉盖江芊
罵商臣曰呼役夫宜君王廢汝而立職漢王怒
酈生曰竪儒㡬敗乃公事單固謂稽康曰老奴
汝死自其分樂廣歎衛玠曰誰家生得寧馨兒
斯並當時侮嫚之詞流俗鄙俚之說必播以唇
吻傳諸諷誦而世人皆以爲上之二言不失清
雅而下之兩句殊爲魯朴者何哉盖楚漢世隔
事已成古魏晉年近言猶類今已古者即謂其
文猶今者乃驚其質夫天地乆長風俗無恒後
之視今亦猶今之視昔而作者皆怯書今語勇
効昔言不其惑乎茍紀事則約附五經載語則
依憑二史是春秋之俗戰國之風亘兩儀而並
存經千載而如一奚以今來古徃質文之屢變
者哉盖善爲政者不擇人而理故俗無精麄咸
被其化工爲史者不選事而書故言無羙惡盡
傳于後若事皆不謬言必近真庶㡬可與古人
同居何止得其糟粕而已
　　浮詞第二十一
夫人樞機之發亹亹不窮必有餘音足句爲其
始末是以伊惟夫盖發語之端也焉哉矣兮斷
句之助也去之則言語不足加之則章句獲全
而史之敘事亦有時類此故將述晉靈公厚斂
彫牆則且以不君爲稱欲云司馬安四至九卿
而先以巧宦摽目所謂說事之端也又書重耳
伐原示信而續以一戰而覇文之教也載匈奴
為偶人象郅都令馳射莫能中則云其見憚如
此所謂論事之助也昔尼父裁經義在褒貶明
如日月特用不刋而史傳所書貴乎傳録而已
至於本事之外時寄抑揚此乃得失稟於片言
是非由於一句談何容易可不慎歟但近代作
者溺於煩富則有發言失中加字不愼遂令後
之覽者難以取信盖史記世家有云趙鞅諸子
無恤最賢夫賢者當以仁恕為先禮讓居本至
如僞㑹隣國進計行伐俾同氣女兄摩笄引决
此則詐而安忍貪而無親鯨鯢是儔犬豕不若
焉得謂之賢哉又漢書云蕭何知韓信賢按賢
者處世夷險若一不隕穫於貧賤不充詘於富
貴又傳曰知進退存亡者其唯聖人乎如淮陰
初在仄微墮業無行後居榮貴滿盈速禍躳爲
逆臣名隷惡徒周身之防靡聞知足之情安在
美其善將呼爲才畧則可矣必以賢爲目不其
謬乎又云嚴延年精悍敏捷雖子貢冉有通於
政事不能絶也夫以編名酷吏列號屠伯而輙
比孔門達者豈其倫哉且以春秋至漢多歴年
所必言貌取人耳目不接又焉知其才術相類
錙銖無爽而云不能絶乎盖古之記事也或先
經張本或後傳終言分布雖踈錯綜逾密今之
記事也則不然或隔卷異篇遽相矛盾或連行
接句頓成乖角是以齊史之論魏收良直邪曲
三說各異(有産竊恐未挹髙論又云足以入相/李伯藥齊書序論魏收云若使子孫)
(云收受暢財賄今故為榮傳多其惡是謂三說各異/如之室游尼父之門志存實録抵訐私於爾朱暢傳又)
周書之評太祖寛仁好殺二理不同(周書傳稱/令狐徳棻)
(徳棻周書傳稱文如歸命盡種誅夷雖出權道/文帝不害諸元則云太祖天縱寛仁世故令狐)
(是謂二理不同/而用乖於徳教)非惟言無準的固亦事成首鼠
者矣夫人有一而史辭再三良以好發蕪音不
求讜理而言之反覆觀者惑焉亦有開國承家
美惡昭露皎如星漢非磨涅所移而輕事塵㸃
曲加粉飾求諸近史此類尤多如魏書稱登國
以鳥名官則云好尚淳朴逺師少皥述道武結
婚蕃落則曰招携荒服追慕漢髙自餘所說多
類於此按魏氏始興邊朔少識典墳作儷蠻夷
抑惟秦晉而鳥官創置豈關郯子之言髦頭而
偶奚假奉春之䇿奢言無限何甚厚顔又周史
稱元行恭因齊滅得回庾信贈其詩曰虢亡垂
棘滅齊平寳鼎歸陳周弘正來聘在舘贈韋敻
詩曰徳星猶未動直車詎肯來其爲信弘正所
重如此夫文以害意自古而然擬非其倫由來
尚矣必以庾周所作皆爲實録則其所褒貶非
止一人咸宜取其指歸何止採其四句而已若
乃題目不定首尾相違則伯藥令徳棻是也(史/齊)
(史令狐徳棻所撰也/魏收李伯藥所撰周)心挾愛憎詞多出没則魏
收牛弘是也(行恭等此本牛弘所撰也/魏史魏收所撰周史載元)斯皆鑒
裁非逺智識不周而輕弄筆端肆情髙下故彌
縫雖洽而厥跡更彰取惑無知見嗤有識夫詞
寡者出一言而已周才蕪者須數句而方浹按
左傳稱絳父論甲子隠言於趙孟班書述楚老
哭龔生莫識其名氏茍舉斯一事則觸類可知
至嵇康皇甫謐撰髙士記名爲二叟立傳仝採
左班之録而其傳論云二叟隠徳容身不求名
利避逺亂害安於賤役夫探揣古意而廣足(子/音)
(反/愈)新言此猶子建之詠三良延年之歌秋婦至
於臨宂淚下閨中長歎雖語多本傳而事無異
說盖鳬脛雖短續之則悲史文雖約增之返累
加減前哲豈容易哉昔夫子斷唐虞已下迄於
周剪截浮詞撮其機要故帝王之道坦然明白
嗟乎自去聖日逺史籍逾多得失是非孰能刋
定假有才堪釐革而以人廢言此繞朝所謂勿
謂秦無人吾謀適不用者也
　　叙事第二十二并序(條/簡要隱晦妄飾揔三)
夫史之稱美者以敘事爲先至若書功過記善
惡文而不麗質而非野使人味其滋㫖懐其徳
音三復忘疲百遍無斁自非作者曰聖其孰能
與於此乎昔聖人之述作也上自堯典下終獲
麟是為屬詞比事之言䟽通知逺之㫖子夏曰
書之論事也昭昭然若日月之代明楊雄有云
說事者莫辨於書說理者莫辯乎春秋然則意
復深奥誥訓成義微顯闡幽婉而成章雖殊途
異轍亦各有美焉諒以師範億載䂓模萬古為
述者之冠冕實後來之龜鑑既而馬遷史記班
固漢書繼聖而作抑其次也故世之學者皆先
曰五經次云三史故經史之目於此分焉甞試
言之曰經猶日也史猶星也夫杲日流景則列
星寢耀桑榆既夕而辰象粲然故史記之文當
乎尚書春秋之世也則其言淺俗涉乎委巷垂
趐不舉懘籥無聞逮於戰國已降去聖彌逺然
後能露其鋒頴倜儻不羈故知人才有殊相去
若是校其優劣詎可同年自漢已降㡬将千載作
者相繼非復一家求其善者盖亦無㡬矣夫班馬
執簡既五經之罪人而晉宋殺青又三史之不
若譬夫王覇有别粹駁相懸才難不其甚乎然
則人之著述雖同出一手其間則有善惡不均
精粗非類若史記蘇張蔡澤等傳是其美者至
於三王本紀日者大倉公龜筴傳故無所取焉
又漢書之帝紀陳項諸篇是其㝡也至於淮南
王司馬相如東方朔傳又安足道哉豈繪事以
丹素成妍帝京以山水為助故言媸者其史亦
拙事美者其書亦工必時乏異聞世無竒事英
雄不作賢雋不生區區碌碌抑惟恒理而責史
臣顯其良直之體申其微婉之才盖亦難矣故
楊子有云虞夏之書渾渾爾商書灝灝爾周書
噩噩爾下周者其書憔悴乎觀丘明之記事也
當桓文作覇晉楚更盟則能飾彼詞句成其文
雅及王室大壊事益縱横則春秋美詞㡬乎翳
矣觀子長之敘事也自周已往言所不該其文
闊畧無復體統自秦漢已下條貫有倫則煥炳
可觀有足稱者至若荀恱漢紀其才盡於十帝
陳夀魏書其美窮於三祖觸類而長他皆若斯
夫識寳者稀知音盖寡近有裴子野宋略王邵
齊志此二家者並長於敘事無愧古人而世人
議者皆雷同譽裴而共詆王氏夫江左事雅裴
筆所以専工中原跡穢王文由其屢鄙且㡬原
務餙虚詞君懋志存實録此美惡所以為異也
設使丘明重出子長再生記言扵賀六渾之朝
書事扵士尼之代將恐輟毫栖牘無所施其徳
音而作者安可以今方古一概而論得失夫敘
事之體其流甚多非復片言所能覼縷今輙區
分類聚定為三篇列之于下(篇序/右敘事)夫國史之
美者以敘事為工而敘事之工者以簡為主簡
之時義大矣㢤歴觀自古作者權輿尚書發蹤
所載務於寡事春秋變體其言貴扵省文斯盖
澆淳殊致前後異跡然則文約而事豐此述作
之尤美者也始自兩漢迄乎三國國史之文日
傷煩富逮晉已降流宕逾逺尋其冗句摘其
煩詞一行之間必謬增數字尺紙之内恒虚費
數行夫聚蚊成雷群輕折軸況於章句不節言
詞莫限載之兼兩曷足道哉盖敘事之體其别
有四有直紀其才行者有唯書其事跡者有因
言語而可知者有假讚論而自見者至於古文
尚書稱帝堯之徳標以允恭克讓春秋左傳言
子太叔之狀目以美秀而文所稱如此更無他
說所謂直紀其才行者又如左氏載申生為驪
姬所譛自縊而亡班史稱紀信為項籍所圍代
君而死此則不言其節操而忠孝自彰所謂唯
書其事跡者又如尚書稱武王之罪紂也其誓
曰焚炙忠良刳剔孕婦左傳記隨㑹之論楚也
其詞曰蓽簵藍縷以啓山林此則才行事跡莫
不闕如而言有關涉事便顯露所謂因言語而
可知者又如史記衛青傳後太史公曰蘇建甞
責大將軍不薦賢待士漢書孝文紀末其讃曰
吳王詐病不朝賜以几杖此則記之與傳並所
不書而史臣發言别出其事所謂假讚論而自
見者然則才行事跡言語讚論凡此四者皆不
相湏若兼而畢書則其費尤廣(人居哀毁損則/近史紀傳欲言)
(好學𣣔言赴敵不顧則先云武藝絶倫言人下/先云至性純孝𣣔言人晝夜觀書則先云篤志)
(事迹也如穀梁傳云驪姬以酖為酒藥脯以毒/筆成篇則先云文章敏速此則既述才行又彰)
(食之驪姬跪曰食自外來者不可不試也覆酒/獻公曰奚來驪姬曰世子以祠故致福於君將)
(天乎天乎吾君之國子之國也子何遟/乎為/於地而地墳以脯與犬犬斃驪姬下堂而啼曰)
(死子罕哭之甚哀曰宋不可伐也此則既載事/君又禮記云晉將伐宋使覘之見陽門之介夫)
(已具其紀傳中續以賛論重述前事此則近有/跡又載言語也又近諸史人有行事美惡者皆)
(梁傳新序說苑戰國䇿楚漢春秋史記迄于皇/事跡紀書賛論又載但自古經史通多此類公)
(史皆有之/家所撰五代)能獲免者盖十無一二(裴子野王/唯左丘明)
(此也/邵無)又敘事之省其流有二焉一曰省句二曰省
字左傳宋華耦來盟稱其先人得罪於宋魯人
以為敏夫以鈍者稱敏(記中已有註解/魯人為鈍人也禮)則明
賢達所嗤此為省句也春秋經曰隕石於宋五
夫聞之隕視之石數之五加以一字太詳減其
一字太略求諸折中簡要合理此為省字也其
反於是者若公羊稱郄克眇季孫行父秃孫良
夫跛齊使跛者逆跛者秃者逆秃者眇者逆眇
者盖宜除跛者已下字但云各以其類逆者必
事皆再述則於文殊費此為煩句也漢書張倉
傳云年老口中無齒盖於此一句之内去年及
口中可矣夫此六文成句而三字妄加此爲煩
字也然則省句為易省字為難洞識此心始可
言史矣若句盡餘賸字皆重複史之煩蕪職由
於此盖餌巨魚者垂其千釣而得之在於一筌
捕髙鳥者張其萬罝而獲之由於一目夫敘事
者或虚益散誶廣加閑說必其所要不過一言
一句耳茍能同夫獵者漁者既執而罝釣必收
所留者唯一筌一目而已則庶㡬胼胝盡去而
塵垢都捐華逝而實存滓去而瀋在矣嗟乎能
損之又損而玄之又玄輪扁所不能語斤伊摯
所不能言鼎也(右簡要)
夫飾言者為文編文者為句句積而章立章積
而篇目成篇目既分而一家之言備矣古者行
人出境以詞令為宗大夫應對以言文為主況
乎列以章句刋之竹帛安可不勵精雕飾傳諸
諷誦者哉自聖賢述作是曰經典句皆韶夏言
盡琳琅秩秩徳音洋洋盈耳譬夫㳺滄海者徒
驚其浩曠登太山者但嗟其峻極必擿以尤㝡
不知何者為先然章句之言有顯有晦顯也者
繁詞縟說理盡於篇中晦也者省字約文事溢
於句外然則晦之將顯優劣不同較可知矣夫
能略小存大舉重明輕一言而巨細咸該三語
而洪纎靡漏此皆用晦之道也昔古文義務却
浮詞虞書云帝乃殂落百姓如喪考妣夏書云
啓呱呱而泣予不子周書稱前徒倒戈血流漂
杵虞書云四罪而天下咸服此皆文如闊畧而
語實周贍故覧之者初疑其易而為之方覺其
難固非雕䖝小技所能斥非其說也既而丘明
授經師範尼父夫經以數字包義而傳以一句
成言雖繁約有殊而隠晦無異故其綱紀而言
邦俗也則有士㑹為政晉國之盜奔秦邢遷如
歸衛國忘亡其欵曲而言人事也則有使婦人
飲之酒以犀革褁之比及宋手足皆見宋人醢
之蕭潰師人多寒王撫而勉之三軍之士皆如
挾纊斯皆言近而㫖逺辭淺而義深雖發語已
殫而含意未盡使夫讀者望表而知裏捫毛而
辯骨覩一事於句中反三隅於字外晦之時義
不亦大哉洎班馬二史雖多謝五經必求其所
長亦時值斯語至若髙祖亡蕭何如失左右手
漢兵敗績睢水為之不流董生乗馬三年不知
牝牡翟公之門可張雀羅則其例也自兹已降
史道陵夷作者蕪音累句雲蒸泉湧其為文也
大抵編字不隻捶句皆雙脩短取均竒偶相配
故應以一言蔽者輒足為二言應以三句成文
者必分為四句彌漫重沓不知所裁是以承祚
受責扵少期(之注云容貌之言而分巳為三亦/魏志鄧哀王傳曰容貌姿美裴松)
(一病也/敘事属)子昇取譏於君懋(刑子才不得掌興魏/王邵齊志曰時議恨)
(而撰永安記率是六言/之書悵怏温子昇亦若此)非不幸也盖作者言
雖簡略理皆要害故能踈而不遺儉而無闕譬
如用竒兵者持一當百能全克敵之功也若才
乏雋穎思多昏滯費詞既甚敘事纔周亦猶售
鐵錢者以兩當一方成貿遷之價也然則史漢
已前省要如彼國晉已降(國志也/國謂三)煩碎如此必
定其妍媸甄其善惡夫讀古史者閲其章句皆
可詠歌觀近史者得其緒言直求事意而已是
則一貴一賤不言可知無假搉揚而其理自見
矣(右隱晦)
昔文章既作比興由生鳥獸以嫓賢愚草木以
方男女詩人騷客言之備矣洎乎中代其體稍
殊或擬人必以其倫或述事多比於古當漢氏
之臨天下也君實稱帝理異殷周子乃封王名
非魯衛而作者猶謂帝家為王室公輔為王臣
磐石加建侯之言帶河申俾侯之稱而史臣撰
録亦同彼文章假託古詞翻易今語潤色之濫
萌於此矣降及近古彌見其甚至如諸子短書
雜家小說論逆臣則呼爲問鼎稱巨冦則目以
長鯨邦國初基皆云草昧帝王世跡必號龍飛
斯並理兼諷諭言非指斥異乎㳺夏措詞南董
顯書之義也如魏收代史吳均齊録或牢籠一
世或包舉一家自可申不刋之格言弘至公之
正說而收稱劉氏納貢則曰來獻百琛均敘元
日臨軒必云朝㑹萬國夫以吳徵魯賦禹計塗
山持彼往事用爲今說置於文章則可施於簡
册則否矣亦有方以類聚譬諸昔人如王隠稱
諸葛亮挑戰真獲曹咎之利崔鴻稱慕容沖見
幸爲有龍陽之姿其事相符言之讜矣而虞思
道稱邢邵喪子不慟自東門吳已來未之有也
李百藥稱王琳雅得人心雖李將軍恂恂善誘
無以加也斯則虚引古事妄足庸音茍矜其學
必辯而非當者矣昔禮記檀弓工言物始夫自
我作故首剏新儀前史所刋後來取證是以漢
初立䡺子長所書魯始為髽丘明是記河橋可
作元凱取驗於毛詩男子有笄伯支逺徵於内
則即其事也按裴景仁秦記稱符堅方食撫盤
而詬王邵齊志述父紇洛干感恩脫㡌而謝及
彦鑾撰以新史重規删其舊録乃易撫盤以推
案變脫㡌爲免冠夫近世通無案食胡俗不施
冠冕直以事不類古改從雅言欲學者何以考
時俗之不同察古今之有異又自雜種稱制充
牣神州事異諸華言多醜俗至如翼犍魏道武
所諱黑獺周文本名而伯起草以他語徳棻闕
而不載盖龎降蒯瞶字之媸也重耳黑臀名之
鄙也舊事列以二史傳諸五經未聞後進談講
别加刋定況愁山定犢彰於載䜟(䜟云牛首入/杜臺卿齊載)
(上齊丘也/西谷逆犢)河邊之狗著於謡詠(貛貛頭團圓河/王邵齊志載謡)
(爾苑也/中狗子破)明如日月難為盖藏此而不書何以
示後亦有氏姓本複减省從單或去萬而留千
或存扶而除厚求諸自古罕聞兹例昔夫子有
云文勝質則史故知史之爲務必藉於文自五
經已降三史而往以文敘事可得言焉而今之
所作者有異於是其立言也或虚加練飾輕事
彫彩或體兼賦頌詞類俳優文非文史非史譬
夫烏孫造室雜以漢儀而刻鵠不成反類於鶩
者也(右妄飾)
史通卷之六終
史通卷之七
　内篇
　　品藻　直言
　　曲筆　鍳識
　　探頥
　　　品藻第二十三
蓋聞方以類聚物以群分薰蕕不同器梟鸞不
比翼若乃商臣冐頓南蠻北狄萬里之殊也伊
尹霍光殷年漢日千載之隔也而世之稱悖逆
則云商冐論忠順則曰伊霍者何哉盖厥跡相
符則雖隔越為偶奚必差肩步武方稱連類者
乎史氏自遷固作傳始以品彚相從然其中或
以年世迫促或以人物寡鮮求其具體必同不
可多得是以韓非老子共在一篇董卓袁紹無
聞二録豈非韓老俱稱述者書有子名袁董並
曰英雄生當漢末用此為斷粗得其倫亦有厥
類衆夥宜為流别而不能定其同科申其異品
用使蘭艾相雜朱紫不分是誰之過歟盖史官
之責也按班書古今人表仰包億載旁貫百家
分之以三科定之以九等其言甚髙其義甚愜
及至篇中所列奚不類於其叙哉若孔門達者
顔稱殆庶至於他子難為等差今乃先伯牛而
後曾參進仲弓而退冉有(等曾參冉有並在第/伯牛仲弓並在第二)
(也/三等)求諸折中厥理無聞又楚王過鄧三甥(騅甥/聃甥)
(甥/養)欲殺之鄧侯不許卒亡鄧國今定鄧侯入下
愚之上(七等/即第)夫寧人負我為善獲戾持此致尤
將何勸善如謂小不忍亂大謀失於用權故加
其罪是則三甥見㡬而作決在未萌自當髙立
標格寘諸雲漢何得止與鄧侯鄰伍列在中庸
下流(第六等/三甥皆在)而已哉又其叙晉文之臣佐也
舟之僑為上陽處父次之士㑹為下(苐三等陽/舟之僑在)
(㑹在弟五等/處父在四等士)其述燕之賔客也髙漸離居首
荆軻亞之秦武陽居末(在第六等秦武陽在第/髙漸離在第五等荆軻)
(等/六)斯並是非瞀亂善惡紛拏或珍瓴甋而賤璠
璵或䇿駑駘而捨騏驥以兹為監𣣔誰欺乎又
江充息夫躬讒謟惑上使禍延儲后毒及忠良
論其奸凶過於石顯逺矣而固叙之不列佞幸
揚王孫裸葬悖禮狂狷之徒考其一生更無他
事而與朱雲同列冠之傳首不其穢歟若乃旁
求别録側窺雜傳諸如此繆其累實多按劉向
列女傳載魯之秋胡妻者尋其始末了無才行
可稱直以怨懟厥夫投川而死輕生同於古冶
殉節異於曹娥此乃凶險之頑人强梁之悍婦
輙與眞烈為伍有乖其實者焉又嵇康髙士傳
其所載者廣矣而顔回􁐣瑗獨不見書蓋以二
子雖樂道遺榮安貧守志而拘忌名教未免流
俗也正如董仲舒楊子雲亦鑽仰四科驅馳六
籍漸孔門之教義服魯國之儒風與此何殊而
並可甄録夫回瑗是棄而楊董獲升可謂識二
五而不知十百也爰及近代史臣所書求其乖
失亦往往而有借如陽瓚効節邊城捐軀死敵
當有宋之代抑劉卜之徒歟(卜謂天與/劉謂劉康祖)而沈
氏竟不别加標牓唯寄編於索虜篇内紀僧珎
砥節礪行終始無瑕而蕭氏乃與羣小混書都
以恩幸為目王頗文章不足武藝居多躳詣戚
藩首階逆亂撰隋史者如不能與梟感並列(世/隋)
(感為梟感/皆謂楊玄)即宜附出楊諒傳中輙與詞人共編
(在文苑傳也/隋書列王頗)吉士為伍凡斯纂録豈其類乎子
曰以貌取人失之子羽以言取人失之宰我光
武則受誤於龎萌曹公則見欺於徐邈列在方
書惟善與惡昭然可見不假許郭之深鑒裴王
之妙察而作者存諸簡牘不能使善惡區分故
曰誰之過歟史官之責也夫能申藻鏡區别流
品使小人君子臭味得朋上智中庸等差有叙
則懲惡勸善永肅將來激濁揚清鬱為不朽者
矣
　　　直言第二十四
夫人禀五常士兼百行邪正有别曲直不同若
邪曲者人之所賤而小人之道也正直者人之
所貴而君子之徳也然世多趍邪而棄正不踐
君子之跡而行由小人者何哉語曰直如弦死
道邊曲如鈎反封侯故寧順從以保吉不違忤
以受害也況史之為務申以勸誡樹之風聲其
有賊臣逆子滛君亂主茍直書其事不掩其瑕
則穢跡彰於一朝惡名被於千古言之若是吁
可畏乎夫為於可為之時則從為於不可為之
時則㐫如董狐之書法不隠趙盾之為法受屈
彼我無忤行之不疑然後能成其良直擅名今
古至若齊史之書崔弑馬遷之述漢非韋昭仗
正於吳朝崔浩犯諱於魏國或身膏斧鉞取笑
於當時或書填坑窖無聞於後代夫世事如此
而責史臣不能申其强項之風勵其匪躬之節
蓋亦難矣是以張儼發憤私存嘿記之文孫盛
不平竊撰遼東之本以兹避禍幸獲而全是以
驗世途之多隘知實録之難遇耳然則歴考前
史徵諸直詞雖古人糟粕真偽相亂而披沙揀
金有時獲寳按金行在暦史氏尤多當宣景開
基之始曹馬搆紛之際或列營渭曲見屈武侯
或發仗雲臺取傷成濟陳夀王隠咸杜口而無
言于寳虞預各栖毫而靡述至習鑿齒乃申以
死葛走生達之說抽戈犯蹕之言歴代厚誣一
朝始雪考斯人之書事盖近古之遺直歟次有
宋孝王風俗傳王邵齊志其叙述當時亦務在
審實按于時河朔王公箕裘未隕鄴城將相薪
搆仍存而二子書其所諱曾無憚色剛亦不吐
其斯人歟盖烈士殉名壯夫重氣寧為蘭摧玉
折不為瓦礫長存若南董之仗氣直書不避强
禦韋崔之肆情奮筆無所阿容雖周身之防有
所不足而遺芳餘烈人到于今稱之與夫王沉
魏書假回邪以竊位蕭統燕史持諂媚以偷榮
貫三光而洞九泉曾未足喻其髙下也
　　　曲筆第二十五
肇有人倫是稱家國父父子子君君臣臣親踈
既辯等差有别蓋子為父隠直在其中論語之
順也畧外别内掩惡揚善春秋之義也自兹已
降率由舊章史氏有事涉君親必言多隠諱雖
直道不足而名教存焉其有舞詞弄札飾非文
過若王隠虞預毁辱相凌子野休文釋紛相謝
用捨由乎臆說威福行於筆端斯乃作者之醜
行人倫所同疾也亦有事每憑虚詞多烏有或
假人之美籍為私惠或誣人之惡持報已讐若
王沉魏録濫述貶甄之詔陸機晉史虚張拒葛
之鋒班固受金而始書陳夀借米而方傳此又
記言之奸賊載筆之凶人雖肆諸市朝投畀豺
虎可也然則史之不直代有其書茍其事以彰
則今無所取其有往賢之所未察來者之所不
知今畧廣異聞用標先覺按後漢書更始傳稱
其懦弱也其初即位南靣立朝羣臣羞愧流汗
刮席不敢視夫以聖公身在微賤已能結客報
讎避難綠林名為豪傑安有貴為人主而反至
於斯者乎將作者曲筆阿時獨成光武之美䛕
言媚主用雪伯升之怨也且中興之史出於東
觀或明帝所定或馬后攸刋而炎祚靈長簡書
莫改遂使他姓追撰空傳偽録者矣陳氏國志
劉後主傳云蜀無史職故災祥靡聞按黄氣見
於秭歸羣鳥墮於江水成都言有景星出益州
言無宰相氣若史官不置此事何從而書之盖
由父辱受髠故加兹謗議者也古者諸侯並争
勝負無恒而他善必稱已惡不諱逮乎近世無
聞至公國自謂為我長家相謂為彼短而魏收
以元氏出於邊裔見侮諸華遂髙自標舉比桑
乾於姬漢之國曲加排抑同建業於蠻貊之邦
夫以敵國相讎交兵結怨載諸移檄用可致誣
列諸緗素難為妄說茍未達此義安可言於史
邪盖霜雪交下始見貞松之操國家喪亂方騐
忠臣之節若漢末之董承耿紀晉初之諸葛母
丘齊興而有劉康袁粲周滅而有王謙尉逈斯
皆破家殉國視死猶生而􁅝代諸史皆書之曰
逆將何以激揚名教以勸事君者乎古之書事
也令賊臣逆子懼今之書事也使忠臣義士羞
若使南董有靈必切齒於九泉之下矣自梁陳
已降隋周而往者史皆貞觀年中羣公所撰近
古易悉情偽可求至如朝廷貴臣必父祖有傳
考其行事皆子孫所為而訪彼流俗詢諸故老
事有不同言多爽實昔秦人不死驗符生之厚
誣蜀老猶存知葛亮之多枉斯則自古所歎豈
獨於今哉盖史之為用也記功司過彰善癉惡
得失一朝榮辱千載茍違斯法豈曰能官但古
來唯聞以直筆見誅不聞以曲詞獲罪是以隠
侯宋書多妄蕭武知而勿尤伯起魏史不平齊
宣覽而無譴故令史臣得愛憎由已髙下在心
進不憚於公憲退無媿於私室欲求實録不亦
難乎嗚呼此亦有國家者所宜懲革也
　　　鑒識第二十六
夫人識有通塞神有晦明毁譽以之不同愛憎
由其各異盖三王之受謗也值魯連而獲申五
覇之擅名也逢孔宣而見詆斯則物有恒准而
鑒無定識欲求銓覈得中其惟千載一遇乎況
史傳為文淵源廣博學者茍不能探賾索隠致
逺鈎深焉足以辯其利害明其善惡觀左氏之
書為傳之最而時經漢魏竟不列於學官儒者
皆折此一家而盛推二傳夫以丘明躬為魯史
受經仲尼語世則並生論才則同體彼二家者
師孔氏之弟子預達者之門人才識永殊年代
又隔安得持彼傳說比兹親受者乎加以二傳
理有乖僻言多鄙野方諸左氏不可同年故知
膏肓墨守乃腐儒之志述賣餅太官誠智士之
明鑒也逮史漢繼作踵武相承王充著書既甲
班而乙馬張輔持論又劣固而優遷(文義浹備/王克謂彪)
(士優劣論曰士人評馬遷班固之才優劣多以/紀事詳悉觀者以為甲於太史公/也張輔名)
(固二百年事八十萬言煩省不敵固之不如遷/固為勝余以為史遷叙三千年事五十萬言班)
(矣/必)然此二書雖互有脩短逓聞得失而大抵同
風可為連類張晏云遷殁後亡龜䇿日者傳褚
先生補其缺言詞鄙陋非遷本意按遷所撰五
帝本紀七十列傳稱虞舜見阨遂匿空而出宣
尼既殂門人推奉有若其言為鄙又甚於兹安
得獨罪𥙷生而全宗馬氏也劉軌思啇㩁漢史
雅重班才惟譏其本紀不列少帝而輙編髙后
按弘非劉氏而竊養漢宮時天下無君呂宗稱
制故借其嵗月寄以編年而野鷄行事自具外
戚譬夫成爲孺子史刋攝正之年厲亡流􁑧暦
紀共和之日而周邵二公各世家有傳班氏式
遵曩例殊合事宜豈謂雖濬發於巧心反受嗤
於拙目也劉祥撰宋書序録􁅝說諸家晉史其
畧云法盛中興荒拙少氣王隠徐廣淪溺罕華
夫史之敘事也當辯而不華質而不俚其文直
其事核若斯而已可矣必令同文舉之含異等
公幹之有逸如子雲之含章類長卿之飛藻此
乃綺揚繡合雕章縟彩欲稱實録其可得乎以
此詆訶知其妄施彈射矣夫史之曲筆誣書不
過一二語其負罪為失已多而魏收雜以寓言
殆將過半固以蒼頡已降罕見其流而李氏齊
書稱為實録者何也盖以重規亡考未逹伯起
以公輔相加字出大若事同元歎既無徳不報
故以虚美相酧然必謂昭公知禮吾不信也語
曰明其為賊敵乃可服如王邵之抗詞不撓可
以方駕古人而魏收持論激揚稱其有慚正直
夫不彰其罪而輕肆其誅此所謂兵起無名難
為制勝者尋此論之作盖由君懋書法不隠取
名當時或有假手史臣以復私門之耻不然何
惡直醜正盜憎主人之甚乎夫以廢興時也窮
達命也而書之為用亦復如是盖尚書古文六
經之冠冕也春秋左氏三傳之雄覇也而自秦
至晉年踰五百其書隠没不行於世既而梅氏
寫獻杜侯訓釋然後見重一時擅名千古老經
撰於周日莊子成於楚年遭文景而始傳值嵇
阮而方貴若斯流者可勝紀哉故曰廢興時也
窮達命也適使時無識寳世缺知音若論衡之
未遇伯喈太玄之不逢平子逝將煙盡火滅泥
沉雨絶安有殁而不朽揚名於後世者乎
　　　　　按曲筆篇流汗刮席下便寫至如
　　　　　朝廷止言多爽實凡三十七字盖
　　　　　史之為用也上絶不屬鑒識篇不
　　　　　可同年下云故知割席不敢視云
　　　　　云割席疑承刮席為文逮漢史繼
　　　　　作上亦不屬其後文多雜亂難為
　　　　　章句始知其爲錯簡因加訂正如
　　　　　此此書外篇别有點煩云回易數
　　　　　字加足片言分布得所彌縫無闕
　　　　　寔公言也故敢如例云爾是嵗嘉
　　　　　靖乙未秋七月既望雲間陸深謹
　　　　　識
　　　探頥第二十七
古之述者豈徒然哉或以取捨難明或以是非
相亂由是書編典誥宣父辨其流詩列風雅卜
啇通其義夫前哲所作後來是觀茍失其指歸
則難以傳授而或有妄生穿鑿輕究本源是乖
作者之深㫖誤生人之後學其為繆也不亦甚
乎昔夫子之作魯史學者以為感麟而作按子
思有云吾祖厄於陳蔡夫以彼聿脩傳諸貽厥
欲求實録難為爽誤事則義包微婉因攫苺而
剙詞時逢西狩乃泣麟而絶筆儒者徒知其一
而未知其二以為自反袂拭面稱吾道窮然後
追論五始定名三叛此豈非獨學無友孤陋寡
聞之所致邪孫盛稱左氏春秋書吳楚則略荀
恱漢紀述匈奴則簡盖所以賤夷狄而貴諸夏
也按春秋之時諸國錯峙關梁不通史官所書
罕能周悉異乎炎漢之世四海一家馬遷垂傳
以來自古遺文而州郡上計皆先集太史若斯
之備也況彼吳楚者僻居南裔地隔江山去彼
魯邦尤為迂闊丘明所録安能備諸且必以蠻
夷而固略也若駒支預於晉㑹長狄埋於魯門
葛盧之辨牛鳴郯子之知鳥職斯皆邊隅小國
人品最微猶復收其瑣事見於方冊安有主盟
上國勢迫宗周爭長諸華威陵强晉而可遺之
者哉又荀氏著書抄撮班史其取事也中外一
槩夷夏皆均非是獨略胡郷而徧詳漢室盛既
疑丘明之擯吳楚遂誣仲豫之抑匈奴可謂强
奏庸音特為足曲者也盖明月之珠不能無瑕
夜光之璧不能無纇故作者著書或有病累而
後生不能詆訶其過又更文飾其非遂推而廣
之强為其說者蓋亦多矣如葛洪有云司馬遷
發憤作史記百三十篇伯夷居列傳之首以為
善而無報也項羽列於本紀以為居髙位者非
關有徳也按史之於書也有其事則記無其事
則闕馬遷之馳騖今古上下數千載春秋已往
得其遺事者盖惟首陽山二子而已然適使夷
齊生於秦氏死於漢日而乃升諸傳首庸謂有
情今者考其先後隨而編次斯則理之常也烏
可恠乎必謂子長以善而無報推為傳始若伍
子胥大夫種孟軻墨翟賈誼屈原之徒或行仁
而不遇或盡忠而受戮何不求其品類簡在一
科而乃異其篇目各分為卷又遷之紕繆其流
甚多夫陳勝之為世家既云無據項羽之稱本
紀何必有慿必謂遭彼腐刑怨刺孝武故書為
凢例志存激切若先黄老而後六經進奸雄而
退處士此之乖刺復何為乎隋内史李徳林著
論稱陳夀蜀人其撰國志黨蜀而抑魏刋之國
史以為格言按曹公之創王業也賊殺母后幽
逼主上罪百田常禍千王莽文帝臨戎不武為
國好奢忍害賢良踈忌骨肉而夀評皆依違其
事無所措言劉主地居漢宗仗順而𧺫夷險不
撓終始無瑕方諸帝王可比少康光武譬以侯
伯冝輩秦繆楚莊而夀評抑其所長攻其所短
是則以魏為正朔之國典午攸承蜀乃僣偽之
君中朝所嫉故典稱曹美而虚說劉非安有背
曹而向劉踈魏而親蜀也(云陛下邁蹤古聖蕩/陳夀上書諸葛亮集)
(咸肆其辭而無所革也/然無忌故雖誹謗之言)夫無其文而有其說不
亦憑虚亡是者邪習鑿齒之撰漢晉春秋以劉
爲偽國者此蓋定邪正之途明逆順之理尔而
擅道鸞稱其當桓氏執政故撰此書𣣔以絶彼
瞻烏防兹逐鹿歴觀古之學士爲文以諷其上
者多矣若齊倫失徳豪士於焉作賦賈后無道
女史由之獻箴斯皆短什小篇可俯而就也安
有變三國之體統改五行之正朔勒成一史傳
諸千載而藉其權以濟物取誡當時豈非勞而
無功愽而非要與夫班彪王命一何異乎求之
人情理不當耳自二京板蕩五胡稱制崔鴻鳩
諸偽史聚成春秋其所列者十有六家而已魏
收云鴻世仕江左故不録司馬劉蕭之書又恐
識者尤之未敢出行於外按于時中原乏主海
内横流逖彼東南更為正朔適使素王再出南
史重生終不能别有異同忤非其議安得以魏
書無録而猶罪歸彦鸞者乎且必以崔氏祖宦
吳朝故情私南國必如是則其先徙居廣閩委
質慕容何得書彼南燕而與羣胡並列愛憎之
道豈若是耶且觀鴻書之紀綱皆以晉為主亦
猶班書之載吳項必繫漢年陳志之述孫劉皆
宗魏世何止獨遺其事不取其書而已哉但伯
起躬為魏史傳列島夷不欲使中國著書推崇
江表所以輒假言崔志用紓魏羞且東晉之史
考其所載㡬三百篇而偽邦墳籍僅盈百卷若
使收矯鴻之失南北混書斯則四分有三事歸
江外非惟肥瘠非類衆寡不均兼以東南國史
皆湏紀傳區别兹又體綂不純難為編次者矣
收之矯妄其可盡言乎於是考衆家之異說參
作者之本意或出自胸懐枉申探賾或妄加同
異輒有異同而流俗腐儒後來末學習其狂狷
成其詿誤自謂見所未見聞所未聞銘諸舌端
以為口實惟智者不惑無所疑焉
史通卷第七
史通卷第八
　内篇
　　模擬　書事
　　人物
　　　模擬第二十八
夫述者相効自古而然故列禦宼之言理也則
憑李叟楊子雲之草玄也全師孔公關朗則比
跡於莊周范曄則參蹤於賈誼況史臣注記其
言浩慱若不仰範前哲何以貽厥後來蓋模擬
之體厥途有二一曰貌同而心異二曰貌異而
心同何以言之蓋一者列國命官卿與大夫為
别必於國史所記則卿亦呼為大夫此春秋之
例也當秦有天下地廣殷周變諸侯為帝王目
宰輔為丞相而譙周撰古史思欲擯抑馬記師
放孔經其書李斯之棄市也乃云秦殺其大夫
以諸侯之大夫名天子之丞相以此而擬春秋
所謂貌同而心異也當春秋之世列國甚多每
書他邦皆顯其號至於魯國直云我而已如金
行握紀海内大同君靡客主之殊臣無彼此之
異而于寳撰晉紀至天子之葬必云葬我某皇
帝且無二君何我之有以此而擬春秋又所謂
貌同而心異也狄滅二國君死城屠齊桓行覇
興亡繼絶左傳云邢遷如歸衛國忘亡言上下
安堵不失舊物也如孫皓暴虐人不聊生晉師
是討後無相怨而于寳晉紀云吳國既滅江外
忘亡豈江外𬒳典午之善政同歸命之滅亡乎
以此而擬左氏又所謂貌同而心異也春秋諸
國皆用夏正魯以行天子禮樂故獨用周家正
朔至如書元年春王正月者年則魯君之年月
則周王之月(古說春秋者皆妄為解釋也/考竹書紀年始達此義而自)如曹
馬受命躬為帝王非是以諸侯守藩行天子班
曆而孫盛魏晉二陽秋每書年首必云某年春
帝正月夫年既編帝紀而月又列帝名以此而
擬春秋又所謂貌同而心異也五始所作是曰
春秋三傳並興各釋經義如公羊傳屡云何以
書記其事也此則先引經語而繼以釋辭勢使
之然非史體也如吳均齊春秋每書災變亦曰
何以書記異也夫事無他議言從已出輙自問
而自答者豈是敘事之理者邪以此而擬公羊
又所謂貌同而心異也且史漢每於列傳首書
人名字至傳内有呼字處則於傳首已詳如漢
書李陵傳稱隴西任立政陵字立政曰(呼其字/師古曰)
少公歸易耳夫上不言立政之字而輙言字立
政曰少公者此省文從可知也至令狐徳棻周
書於伊婁穆傳首云伊婁穆字奴干既而續云
太祖字之曰奴干作儀同靣向我也夫上書其
字而下復曰字豈是事従簡易文去重複者邪
以此而擬漢書又所謂貌同而心異也昔謝承
家語有云蒼梧人嘗娶妻而美以讓其兄雖其
為讓非讓道也又楊子法言曰有姓孔字仲尼
其文是也其質非也如向之諸子所擬古作其
殆蒼梧之讓姓孔字仲尼者歟蓋語曰世異則
事異事異則治異必以先王之道持今世之民
此韓子所以著五􁑨之篇稱宋人有守株之說
也世之述者銳志好竒喜編次古文撰叙今事
巍然自謂五經再生三史重出多見其無識者
矣惟夫明識之士則不然何則其所擬者非如
圖畫之寫真鎔鑄之象物以此而似彼其所以
為似者取其道術相會義理亦同若斯而已亦
猶孔父賤為匹夫栖惶放逐而能祖述堯舜憲
章文武亦何必居九五之位處南靣之尊然後
謂之速肖者哉蓋左氏為書叙事之最自晉已
降景慕者多有類效顰彌益其醜然求諸偶中
亦可言焉蓋君父見害臣子所恥義當略說不
忍斥言故左傳叙桓公在齊遇害而云彭生乗
公薨於車如于寳晉紀叙愍帝殁于平陽而云
晉人見者多哭賊懼帝崩以此而擬左氏所
謂貌異而心同也夫當時所記或未盡則先舉
其始後詳其末前後相會隔越取同若左氏成
七年鄭獲楚鍾儀以獻晉至九年晉歸鍾儀於
楚以求平其類是也至裴子野宋略叙索虜臨
江太子劭使力士排徐湛於江湛僵仆於是始與
劭有隙其後三年有徐湛為元凶所殺事以此
而擬左氏亦所謂貌異而心同也凡列姓名罕
兼其字茍前後互舉則觀者自知如左傳上言
羊斟則下曰子臧前稱子産則次見國僑其類是
也至裴子野宋略亦然何者上書桓玄則下有
敬道後叙殷鐡則先著景仁以此而擬左氏又
所謂貌異而心同也左氏與論語有叙人酬􁕠
茍非煩辭積句但是往復唯諾而已則連續而
說去其對曰問曰等字如裴子野宋略云李
孝伯問張暢卿何姓曰姓張張長史乎以此而
擬左氏論語又所謂貌異而心同也善人君子
功業不書見於應􁕠附彰其美如左傳稱楚武
王𣣔伐隋熊率且比曰季梁在何益至蕭方三
十國春秋說朝廷聞慕容雋死曰中原可圖矣
桓温曰慕容恪在其憂方大以此而擬左氏又
所謂貌異而心同也夫將叙其事必預張其本
彌縫混說無取睠言如左傳稱叔輙聞日蝕而
哭昭子曰子叔其將死乎秋八月叔輙卒至王邵
齊志稱張伯徳夢山上掛絲占者曰其為幽州乎
秋七月拜為幽州刺史以此而擬左氏又所謂貌
異而心同也盖文雖缺畧理甚昭著此丘明之體
也至如敘晉敗於邲先濟者賞而云上軍下軍爭
舟舟中之指可掬夫不言攀舟亂以力斷指而但
曰舟指可掬則讀者自覩其事矣至王邵齊志述
髙季式破敵於韓陵追奔逐北而云夜半方歸槊
血滿袖夫不言奮槊深入撃刺甚多而但稱槊血
滿袖則聞者亦知其義矣以此而擬左氏又所謂
貌異而心同也大抵作者自魏已前多効二史
従晉已降喜學五經夫史才文淺而易摸經文
意深而難擬既難易有别故得失亦殊盖貌異而
心同者模擬之上也貌同而心異者摸擬之下
也然人皆好貌同而心異不尚貌異而心同者
何哉盖鑒識不明嗜愛多僻悅夫似史而憎夫
真史此張子所以致譏於魯侯有葉公好龍之喻
也袁山松云書之為難也有五煩而不整一難
也俗而不典二難也書不實録三難也賞罰不
中四難也文不勝質五難也夫擬古而不類此
乃難之極者何為獨闕其目乎嗚呼自子長已
還似皆未覩斯義後來明達其鑒之哉
　　　書事第二十九
昔荀悅有云立典有五志焉一曰達道義二曰
彰法式三曰通古今四曰著功勲五曰表賢能
于寳之釋五志也體國經野之言則書之用兵
征伐之權則書之忠臣烈士孝子真婦之節則
書之文誥専對之辭則書之才力伎藝殊異則
書之於是採二家之所議徵五志之所取蓋記
言之所網羅書事之所總括粗得於兹矣然必
謂故無遺恨猶恐未盡者乎今更廣以三科用
増前目一曰叙㳂革二曰明罪惡三曰旌恠異
何者禮儀用捨節文升降則書之君臣邪僻國
家䘮亂則書之幽明感應禍福萌兆則書之於
是以此三科參諸五志則史氏所載庶幾無闕
求諸筆削何莫由斯但古作者鮮能無病茍書
而不法則何以示後蓋班固之譏司馬遷也論
大道則先黄老而後六經序游俠則退處士而
進姧雄述貨殖則崇勢利而羞賤貧此其所蔽
也又傳玄之貶班固也論國體則飾朝闕而折
忠臣叙世敎則貴取容而賤直節述時務則謹
辭章而略事實此其所失也尋班馬二史咸擅
一家而各自彈射逓相瘡痏夫雖自卜者審而
自見為難可謂笑他人之未工忘已事之已拙
上知猶其若此而況庸庸者哉茍自前哲之指
蹤校後來之所失若王沉孫盛之伍伯𧺫徳棻
之流論王業則黨悖逆而誣忠義叙國家則抑
正順而褒簒奪述風俗則矜夷狄而陋華夏此
其大較也必伸以純擿窮其負累雖擢髪而數
庸可盡邪子曰於予何誅於數家見之矣抑又
聞之恠力亂神宣尼不語而事鬼求福墨生所
信故聖人於其間若存若亡而已若吞燕卵而
啇生啓龍漦而周滅厲壊門以禍晉鬼謀社而
亡曹江使返璧於秦皇圯橋授書於漢相此則
事關軍國理涉興亡有而書之以彰靈驗可也而王隠
何法盛之徒所撰晉史乃専訪州閭細事委巷
瑣言聚而編之目為鬼神傳錄其事非要其言
不經異乎三史之所書五經之所載也范曄博
採衆書裁成漢典觀其所取頗有竒工至於方
術篇及諸蠻夷傳乃錄王喬左慈禀君盤瓠言
唯迂誕事多詭越可謂美玉之瑕白圭之玷惜
㦲無是可也又自魏晉已降著述多門語林笑
林世說俗說皆喜載調謔小辨嗤鄙異聞雖為
有識所譏頗為無知所悅而斯風一扇國史多
同至如王思狂躁起驅蠅而踐筆畢卓沉湎左
持螯而右柸劉邕榜吏以膳痂齡石戯舅而傷
贅其事蕪穢其辭猥雜而歴代正史持為雅言
茍使讀之者為之解頥聞之者為之撫掌固異
乎記功書過彰善癉惡者也大抵近代史筆叙
事為煩㩁而論之其尤甚者有四夫祥瑞者所
以發揮盛徳幽賛明王至如鳳凰來儀嘉禾入
獻秦得若雉魯獲如麕求諸尚書春秋上下數
千載其可得言者蓋不過一二而已爰及近古
則不然凢祥瑞之出非關理亂蓋主上所惑臣
下相欺故徳彌少而祥彌多政逾劣而瑞逾盛
是以桓靈受祉比文景而為豐劉石應符比曹
馬而益倍而史官徵其謬說錄彼邪言真偽莫
分是非無别其煩一也當春秋之時諸侯力爭
各擅雄伯自相君長經書某使來聘某君來朝
者蓋明和好所通盛徳所及此皆國之大事不
可闕如而自史漢已還相承繼作至於呼韓入
侍肅慎來庭如此之流書之可也若乃藩王岳
牧朝會京師必也書之本紀則異乎春秋之義
(載擅道濟等來朝之類是也/若漢書載楚王囂等來朝宋書)夫臣謁其君子
覲其父抑惟常理非復異聞載之簡䇿一何辭
費其煩二也乃若百職遷除千官黜免其可以
書名本紀者蓋惟槐鼎而已故西京撰史唯編
丞相大夫東觀著書止列司徒太尉而近世自
三公已下一命已上茍沾厚祿莫不備書且一
人之身兼預數職或加其號而闕其位或無其
實而有其名賛唱為之口勞題署由其力倦具
之史牘夫何足觀其煩三也夫人之有傳也蓋
唯書其邑里而已其有開國承家世祿不墜積
仁累徳良弓無改項籍之先世為楚將石建之
後廉謹相承此則其事尤異略書於傳可也其
失之者則有父官令長子秩丞郎聲不著於一
鄊行無聞於十室乃叙其名位一一無遺此實
家諜非關國史其煩四也於是考兹四事以觀
今古足驗積習忘返流宕不歸乖作者之規模
違哲人之準的也孔子曰吾黨之小子狂簡斐
然成章不知所以裁之其斯之謂矣亦有言或
可記功或可書而紀闕其文傳亡其事者何則
始自太上迄于中古其間文籍可得言焉夫以
仲尼之聖也訪諸郯子始聞少皥之官叔向之
賢也詢彼國僑載辨黄熊之祟或八元才子因
行父而獲傳或伍羖大夫假趙良而見識則知
當時正史流俗所行若三墳五典八索九丘之
書虞夏商周春秋檮杌之記其所缺略者多矣
既而汲冢所述方五經而有殘馬遷所書比三
傳而多别裴松補陳壽之闕謝綽拾沈約之遺
斯又言滿五車事逾三篋者矣夫記事之體欲
簡而且詳踈而不漏若煩則盡取省則都損此
乃忘折中之宜失均平之理惟夫博雅君子知
其利害者焉
　　　人物第三十
夫人之生也有賢不肖焉若乃其惡可以誡世
其善可以示後而死之日名無得而聞焉是誰
之過歟蓋史官之責也觀夫文籍肇剏史有尚
書知逺踈通網羅歴代至如有虞進賢時宗元
凱夏氏中㣲國傳寒浞殷之亡也是生飛廉惡
來周之興也實有散宜閎夭若斯人者或為惡
縦暴其罪滔天或累仁積徳其名蓋世雖時淳
俗質言約義簡此而不載闕誰大焉洎夫子修
春秋記二百年行事三傳並作史道勃興若秦
之由余百里奚越之范蠡大夫種魯之曹沬公
儀休齊之寗戚田穰苴斯並命世大才挺生傑
出或陳力就列功冠一時或殺身成仁聲聞四
海茍師其徳業可以治國字人慕其風範可以
激貪勵俗此而不書無乃太簡又子長著史記
也馳騖窮古今上下數千載至如臯陶伊尹傳
說仲山甫之流並列經誥名存子史功烈尤顯
事跡居多盍各採而編之以為列傳之始而斷
以夷齊居首何齷齪之甚乎既而孟堅勒成漢
書牢籠一代至於人倫大事亦云備矣其間若
薄昭楊僕顔駟史岑之徒事所以見遺者蓋略
小而存大耳夫雖逐䴢之犬不復顧兎而雞肋
是棄能無惜乎當三國異朝兩晉殊宅若元則
仲景時才重於許洛何禎許詢文雅髙於楊于
而陳壽國志王隠晉史廣列諸傳而遺此不編
斯亦網漏吞舟過為迃闊者觀東漢一代賢明
婦人如秦嘉妻徐氏動合禮儀言成規矩毁形
不嫁哀慟傷生此則才徳兼美者也董祀妻蔡
氏載誕胡子受辱虜庭文詞有餘節槩不足此
則言行相乖者也至蔚宗後漢傳標列女徐淑
不齒而蔡琰見書欲使彤管所載將安凖的裴
幾原刪略宋史時稱簡要至如張禕隂受君命
將賊零陵乃宗通不移飲鴆而絶雖古之鉏麑義
烈何以加諸鮑昭文宗學府馳名海内方於漢
代褒朔之流事皆闕如何以申其褒奨夫天下
善人少而惡人多其書名竹帛者蓋惟記善而
已故太史公有云自獲麟已來四百餘年賢君
忠臣死義之士廢而不載余甚懼焉即其義也
至如四㐫列於尚書三叛見於春秋西漢之紀
江充石顯東京之載梁冀董卓此皆干紀亂常
存滅興亡所繫既有關時政故不可闕書但近
史所刋有異於是至如不才之子群小之徒或
隂情醜行或素飡尸祿其惡不足以曝揚其罪
不足以懲誡莫不搜其鄙事聚而為錄不其穢
乎抑又聞之十室之邑必有忠信而斗筲之才
何足算也若漢傳之有傳寛靳歙蜀志之有許
慈宋書之虞丘進魏史之王㦥若斯數子者或
才非㧞萃或行不逸群徒以片善取知㣲功見
識闕之不足為少書之維益其累而史臣皆責
其譜狀徵其爵里課虚成有裁為列傳不亦煩
乎語曰君子於其所不知蓋闕如也故賢良可
記而簡牘無聞斯乃察所不該理無足咎至若
愚智畢載妍媸靡擇此則燕石妄珎齊竿混吹
者矣夫名刋史冊自古攸難事列春秋哲人所
重筆削之士其慎之哉
史通卷之第八
史通卷第九
　内篇
　　覈才　序傳　煩省
　　　覈才第三十一
夫史才之難其難甚矣晉令云國史之任委之
著作每著作郎初至必撰名目傳一人斯蓋察
其所由茍非其才則不可叨居史任歴觀古之
作者若蔡邕劉孝標徐陵劉炫之徒各自謂長
於著書達於史體然侏儒一節而他事可知按
伯喈於方朔上書謂宜廣班氏天文志夫天文
之於漢史實附贅之尤甚者也必欲申以掎摭
但當鋤而去之安可仍其過失而益其蕪累亦
奚異觀河傾之患而不過以隄防方欲䟽而導
之用速懐襄之害述史如此将非練達者歟孝
標持論柝理誠為絶倫而自叙一篇過為煩碎
山西一志直論文章諒難以偶跡遷固比肩陳
范者也孝穆在齊有志於梁史及還江左而書
竟不成嗟乎以徐公文體而施諸史傳亦猶㶚
上兒戲異乎真将軍幸而量力不為可謂自卜
者審矣光伯以洪儒碩學而迍邅不遇其鋭情
自叙欲以垂示将來而言皆淺俗理無要害豈
所謂誦詩三百雖多亦奚以為者乎昔尼父有
言文勝質則史蓋史者當時之文也然朴散淳
銷時移世異文之與史較然異轍故以張衡之
文而不閑於史以陳壽之史而不習於文其有
賦述兩都詩裁八詠而能編次漢冊勒成宋典
若斯人者其流幾何是以略觀近代有齒跡文
章而兼修史傳其為式也羅含謝客宛為謌頌
之文蕭繹江淹直成銘賛之序温子昇尤喜複
語盧思道雅好麗詞江總猖獗以沉迷庾信輕
薄而流宕此其大較也然向之數子所撰者蓋
不過偏記雜說小卷短書而已猶且乖濫踏駮
一至於斯而況責之以刋勒一家彌綸一代使
其始末圓備表裏無咎蓋亦難矣但自世重文
藻詞宗麗淫於是沮誦失路靈均當軸每西省
虚職東觀佇才凢所拜授必推文士遂使握管
懐鈆多無銓綜之職連章累牘罕逢㣲婉之言
而舉俗共為能事當時莫之敢侮假令間有術
同彪嶠才若班荀懐獨見之明負不刋之業而
皆取窘於流俗見嗤於朋黨遂乃哺糟歠醨俯
同妄作被褐懐玉無由自陳此管仲所謂用君
子而以小人參之害覇之道者昔傳玄有觀孟
堅漢書實命代竒作及與陳宗尹敏杜撫馬嚴
撰中興紀傳其文曾不足觀豈拘於時乎不然
何不類之甚者也是後劉珍朱穆盧植楊彪之
徒又繼而成之豈亦各拘於時而不得自盡乎
何其益陋也嗟乎拘時之患其來尚矣斯則自
古之所歎豈獨當今者㢤
　　　序傳第三十二
蓋作者自叙其流出於中古按屈原離騷經其
首章上陳氏族下列祖考先述厥生次顯名字
自叙發跡實基於此降及司馬相如始以自敘
為傳然其所叙者但記自少及長立身行事而
已逮於祖先所出則蔑尔無聞至馬遷又徵三
閭之故事倣文園之近作模楷二家勒成一卷
於是揚雄遵其舊轍班固酌其餘波自叙之篇
實煩於代雖屬辭有異而兹體無易尋馬遷史
記上自軒轅下窮漢武彊宇修闊道路綿長故
其自敘始於氏出重黎終於身為太史雖上下
馳騁終不越史記之年班固漢書止叙西京二
百年事耳其自叙也則逺徵令尹𧺫楚文王之
世近錄賔戯當漢明帝之朝苞括所聞踰於本
書逺矣而後來叙傳非止一家競學孟堅從風
而靡施於家譜猶或可通列於國史每見其失
者矣然自叙之為義也茍能隠已之短稱其所
長斯言不謬即為實錄而相如自序反記其客
逰臨卭竊妻卓氏以春秋所諱持為美談雖事
或非虚而理無可取載之於傳不其愧乎又王
充論衡之自紀也述其父祖不肖為州閭所鄙
而已荅以瞽頑舜神鯀惡禹聖夫自叙而言家
世固當以揚名顯親為主茍無其人闕之可也
至若盛矜於已而厚辱其先此何異證父攘羊
學子名母必責以名敎實三千之罪人也夫自
媒自衒士女之醜行然則人莫我知君子所耻
按孔氏論語有云十室之邑必有忠信不如丘
之好學也又曰吾日三省吾身為人謀而不忠
乎與朋友交而不信乎又曰文王既沒文不在
兹乎又曰昔者吾友嘗從事於斯矣則聖達立
言也時亦揚露巳才或託諷以見其情或巽辭
以顯其跡終不旴衡自伐攘袂公言且命諸門
人各見尔志由也不讓見嗤無禮歴觀揚雄已
降其自叙也始以誇尚為宗至魏文帝傳玄陶
梅葛洪之徒則又踰於此者矣何則身兼片善
行有㣲能皆剖析具言一二必載豈所謂憲章
前聖謙以自牧者歟又近古人倫喜稱閥閱其
蓽門寒族百代無聞而騂角挺生一朝暴貴無
不追述本系妄承先哲至若儀父振鐸並為曹
氏之初淳維李陵俱称拓㧞之始河南馬祖遷
彪之說不同吳興沈約先後之序有異斯皆不
因真律無假寧楹直據經史自成矛盾則知楊
姓之寓西蜀班門之雄朔野或胄纂伯僑或家
傳熊繹恐自我作古失之彌逺者矣蓋諂祭非
鬼神所不歆致敬他親人斯悖徳凢為叙傳宜
詳此理不知則闕亦何傷乎
　　　煩省第三十二
昔荀卿有云錄遠略近則知史之詳略不均其
為患者乆矣及于令昇(昇晉人/寳字令)史議歴詆諸家
而獨歸美左傳云丘明能以三十卷之約括囊
二百四十年之事靡有孑遺斯蓋立言之髙標
著作之良模也又張世偉(世偉/輔字)著班馬優劣論
云遷叙三千年事五十萬言固叙一百四十年
事八十萬言是班不如馬也然則自古論史之
煩省者咸以左氏為得史公為次孟堅為非自
魏晉已還年祚轉促而為其國史亦不減班書
此則後來逾煩其失彌甚者矣余以為近史蕪
累誠則有諸亦猶古今不同勢使之然也輙求
其本意略而論之何者當春秋之時諸矦力爭
各閉境相拒關梁不通其有吉凶大事見知於
他國者或因假道而方聞或以通盟而始赴茍
異於是則無得稱魯史所書實用此道至如秦
燕之據有西北楚越之大啓東南地僻遠於諸
戎人罕通於上國故載其行事多有闕如且其
書自宣成已前三紀而成一卷至昭襄已下數
年各占一篇是知國阻隔者記事不詳年淺近
者撰錄多備(者二百四十九宣公已下亦六公/杜預釋例云文公已上六公書國)
(此逺遺落不與近同也是則儒者注書已見之/書國者四百三十二計年數畧同而國數加倍)
(矣)左丘明隨聞見而成傳何有故為簡約者哉
及漢時之有天下也普天率土無思不服會計
之吏嵗奏於朝廷輶軒之使日馳於郡國作者
俱於京兆府徵事於四方用使夷夏必聞逺近
無隔故漢氏之史所以倍増於春秋也降及東
京作者彌衆至如名邦大都地富才良髙門甲
族世多髦俊邑老鄉賢競為别錄家譜宗譜各
成私傳於是筆削所採聞見益多此中興之史
所以又廣於前漢也夫英賢所出何國而無書
之則與日月長懸不書則與煙塵永滅是以謝
承周悉江左京洛事缺於三吳陳壽偏委蜀中
巴梁語詳於一國如宋齊受命梁陳握紀或地
比禹貢一州或年方秦氏二世夫地之褊小年
之窘迫適使作者採訪易洽巨細無遺耆舊可
詢隠諱咸露此小國之史所以不減於大邦也
夫論史之煩省但當要其事有妄載苦於榛蕪
言有闕書傷於簡畧斯則可矣必量世事之厚
薄限篇第以多少理則不然且必謂丘明為省
也若介葛辨犧於牛鳴叔孫志梦於天壓楚人
敎晉以㧞斾城者謳華以棄甲此而畢書豈得
謂之省邪且必謂漢書為煩也若武帝乞漿於
栢父陳平獻計於天山長沙戲舞以請地楊㒒
怙寵而移關此而不錄豈得謂之煩邪由斯而
言則史之煩省不中從可知矣又古今有殊澆
淳不等帝堯則天稱大書惟一篇周武觀兵孟
津言成三誓伏犧止畫八卦文王加以繫辭俱
為大聖行事若一其豐儉不類懸隔如斯必以
古方今持彼喻此如蚩尤黄帝交戰阪泉施於
春秋則城濮鄢陵之事也有窮簒夏少康中興
施於兩漢則王莾光武之事也夫差既滅勾踐
覇世施於東晉則桓玄宋祖之事也張儀馬錯
為秦開蜀施於三國則鄧艾鍾會之事也而往
之所載其簡如彼今之所書其審如此若使後
來同於往世限一槩以成書將恐學者必詬其
踈遺尤其率畧者矣而議者茍嗤沈約(人著宋/休文梁)
(書)蕭衍(所記事倍於孫/字子顯著齊書蕭)孫盛(也著晉書/字安國晉人)習
鑿齒(著晉書/字彦威亦)之所編語煩於班馬不亦繆乎
故曰論史之煩省者但當求其事有妄載言有
闕書斯可則矣必量世事之厚薄限篇第以多
少理則不然其斯之謂也
史通卷第九
史通卷第十
　内篇
　　雜述　辦識　自叙
　　　雜述第三十四
昔在三墳五典春秋檮杌即上代帝王之書中
古諸侯之記行諸歴代以爲格言其餘外傳則
神農嘗藥厥有本草夏禹敷土實著山經世本
辨姓著自周室家語載言傳諸孔氏是知偏記
小說自成一家而能與正史參行其所從來尚
矣爰及近古斯道漸煩史氏流别殊途並騖㩁
而為論其流有十焉一曰偏記二曰小錄三曰
逸事四曰瑣言五曰郡書六曰家史七曰别傳
八曰雜記九曰地理十曰都邑簿夫皇王受命
有始有卒作者著述詳略難均有權記當時不
終一代若陸賈楚漢春秋樂資山陽公載記王
韶晉安陸紀姚梁後略此之謂偏記者也普天
率土人物弘多求其行事罕能周悉則有獨舉
所知編為短部若戴逵竹林名士王粲漢末英
雄蕭世誠懐舊志盧子行知巳傳此之謂小錄
者也國史之任記事記言視聴不該必有遺逸
於是好竒之士補其所亡若何嶠汲冡記年葛
洪西京雜記顧恊璅語謝綽拾遺此之謂逸事
者也街談巷議時有可觀小說為言猶賢於已
故好事君子無所弃諸若劉義慶世說裴榮期
語林孔思尚語錄陽松玠談藪此之謂瑣言者
也汝頴奇士江漢英靈人物所生載光郡國故
鄊人學者編而記之若周稱陳晉耆舊周裴汝
南先賢陳壽益部耆舊虞預㑹稽典錄此之謂
郡書者也高門華胄奕世載徳才子承家恩顯
父母由是紀其先烈貽厥後來若楊雄家諜殷
敬世傳孫氏譜記陸宗系曆此之謂家史者也
賢士貞女類聚區分雖百行殊途而同歸於善
則有取其所好各為之錄若劉向列女梁鴻逸
民趙採忠臣徐廣孝子此之謂别傳者也隂陽
為炭造化為工流形賦象于何不育求其恠物
有廣異聞若祖台志恠于寳搜神劉義慶幽明
劉敬叔異苑此之謂雜記者也九州土宇萬國
山川物産殊宜風化異俗如各志其本國足以
明此一方若盛弘之荆州記常璩華陽國志辛
氏三秦羅含湘中此之謂地理書者也帝王桑
梓列聖遺塵經始之制不常厥所茍能書其軌
則可以龜鏡將來若潘岳關中陸機洛陽三輔
黄圖建康宫殿此之謂都邑簿者也大抵偏記
小錄之書皆記即日當時之事求諸國史最為
實錄然皆言多鄙朴事罕圓備終不能成其不
刋永播來葉徒為後生作者削藁之資焉逸事
皆前史所遺後人所記求諸異說為益實多及
妄者為之則茍載傳聞而無銓擇由是真偽不
别是非相亂如郭子横之洞冥王子年之拾遺
全搆虚辭用驚愚俗此其為弊之甚者也瑣言
者多載當時辨對流俗嘲謔㑭夫樞機者藉為
舌端談話者將為口實及蔽者為之則有詆訐
相戲施諸祖宗䙝狎鄙言出自牀第莫不昇之
紀錄用為雅言固以無益風規有傷名教者矣
郡書者體其鄉賢美其邦族施於本國頗得流
行置於他方罕聞愛異其有如常璩之詳審劉
炳之該愽而能傳諸不朽見羙來裔者蓋無幾
焉家史者事惟三族言止一門正可行於室家
難以播於邦國且箕裘不墮則其錄猶存茍薪
搆已亡則斯文亦䘮者矣别傳者不出胸臆非
由機杼徒以慱採前史聚而成書其有足以新
言加之别說者盖不過十一而已如寡聞末學
之流則深所嘉尚至於探幽索隠之士則無所
取材雜記者若論神仙之道則服食鍊氣可以
益夀延年語魑魅之途則福善禍滛可以懲惡
勸善斯則可矣及繆者爲之則茍談恠異務述
妖邪求諸弘益其義無取地理書者若朱贛所
採浹於九州闞駟所書殫於四國斯則言皆雅
正事無偏黨者矣其有異於此者則人自以爲
樂土家自以爲名都競美所居談過其實又城
池舊跡山水得名皆傳諸委巷用爲故實鄙哉
都邑薄者如宫闈陵廟街㕓郭邑辨其規模明
其制度斯則可矣及愚者為之則煩而且濫博
而無限故論榱棟則尺寸皆書記草木則根株
必數務求詳審持此為能遂使學者觀之瞀亂
而難紀也於是考兹十品徵彼百家則史之雜
名其流盡於此矣至於其間得失紛揉善惡相
兼既難為覼缕故粗陳梗槩且同自鄶無足譏
焉又按子之將史本為二說如吕氏淮南玄晏
抱朴凢此諸子多以叙事為宗舉而論之抑亦
史之雜也但以名目有異不復編於此科蓋語
曰聚星之明不如一月之光歴觀自古作者著
述多矣雖復門千戸萬波委雲集而言皆瑣碎
事必藂殘固難以接光塵於五傳並輝烈於三
史古人以比玉屑滿篋良有㫖哉然則蒭蕘之
言明王必擇葑菲之體詩人不弃故學者有慱
聞舊事多識其物若不窺别錄不討異書專治
周孔之章句直守遷固之紀傳亦何能自致於
此乎且夫子有云多聞擇其善者而從之知之
次也茍如是則書有非聖言多不經學者博聞
蓋在擇之而已
　　　辨識第三十五
夫設官分職佇勣課能欲使上無虚稱下無虚
受其難矣哉昔漢文帝幸諸將營而目周亞夫
為真将軍嗟乎必於史職求真斯乃特為難
遇者矣史之為務厥途有三焉何則彰善貶惡
不避强禦若晉之董狐齊之南史此其上也編
次勸戒欝為不朽若魯之丘明漢之子長此其
次也髙才愽學名重一時若周之史佚楚之倚
相此其下也苟三者並闕復何爲者哉昔魯叟
之修春秋也不獲三桓之勢漢臣之著史記也
無假七貴之權而近古喜有撰述必以大臣居
首按晉起居注代康帝詔盛稱著述任重理藉
親覽遂以武陵王領秘書監尋武陵才非河献
識異淮南而輙以彼藩翰董斯邦籍求之稱職
無聞焉爾既而齊撰國史和士開惣知唐修本
草徐世勣監統夫使辟陽長信指撝南董之前
周勃張飛彈壓桐雷之右斯亦恠矣大抵監史
爲難斯乃尤者若使直若南史才如馬遷精懃
不懈若楊子雲諳識故事若應仲遠兼斯具美
督彼群才使載言記事藉為模楷搦管操觚歸
其準的斯則可矣但今之従政則不然凢居斯
職者必恩幸貴臣凡庸賤品飽食安步坐嘯畫
諾若斯而已矣夫人既不知善之為善則亦不
知惡之為惡故凢所引進皆非其才或以勢利
見升或以干祈致擢遂使當官効用江左以不
樂為謡拜職辨名洛中以不閑為說言之可為
大咲可為長歎也曽試論之世之従仕者若使
之為將也而才無韜畧使之為吏也而術靡循
良使之屬文也而匪閑於辭賦使之講學也而
不習於經典斯則負乗致冦悔吝旋及雖五尺
童兒猶知調笑者矣唯夫修史者則不然或當
官卒嵗竟無刋述而人莫之知也或輒不自揆
輕㺯筆端而人莫之見也由斯而言彼史曹者
崇扄峻宇深附九重雖地處禁中而人同方外
可以養拙可以蔵愚綉衣直指所不能繩强項
中威所不能及斯固素食之窟宅尸祿之淵藪
也凡有國有家者何事於斯職哉昔子貢𣣔去
告朔之餼羊子曰爾愛其羊我愛其禮又語云
雖無老成人尚有典刑觀歴代之置史臣有同
嬉戯而竟不廢其職者盖存夫愛禮恡彼典刑
者乎昔丘明之修傳也以避時難子長之立記
也藏於名山班固之成書也出自家庭陳壽之
為志也創於私室然則古來賢雋立言垂後何
必身居廨宇跡參僚屬而後成其事乎是以深
識之士知其若斯退居清淨杜門不出成其一
家獨斷而已豈與夫冠猴獻狀評議其得失者
哉
　　　自叙第三十六
予糿奉庭訓早逰文學年在紈綺便愛古文尚
書每苦其辭艱瑣難為諷讀雖屢逢捶撻而其
業不成嘗聞家君為諸兄講春秋左氏傳每廢
書而聴逮講畢即為諸兄說之因切歎曰若使
書皆如此吾不復怠矣先君竒其意於是始授
以左氏朞年而講誦都畢于時年甫十有二矣
所諜雖未能深解而大義略舉父兄欲令博觀
議䟽精此一經辭以獲麟已後未見其事乞且
觀餘部以廣異聞次又讀史漢三國志既𣣔知
古今㳂革暦數相承於是觸類而觀不假師訓
自漢中興已降迄乎皇家實錄年十有七而窺
覧略周其所讀書多因假賃雖部帙殘缺篇第
有遺至於叙事之紀綱立言之梗槩亦粗知之
矣但于時將来仕進兼習揣摩至於專心諸史
我則未暇洎年登弱冠射策登朝於是思有餘
閑獲遂本願旋逰京洛頗積嵗年公私借書恣
情披閱至如一代之史分為數家其間雜記小
書又兢為異說莫不鑚研穿鑿盡其利害加以
自小觀書喜談名理其所悟者皆得諸襟腑非
由染習故始在總角讀班謝兩漢便恠前書不
應有古今人表後書宜為更始立紀當時懵者
共責以童子何知而敢輕議前哲於是赧然自
失無辭以對其後見張衡范曄集序果以二史為
非其有暗合於古人者盖不可勝紀始知流俗
之士難與之言凢有異同蓄諸方寸及年過
而立言悟日多常恨時無同好可與言者惟東
海徐堅晚與之遇相得甚歡雖古者伯牙之識
鍾期管仲之知鮑叔不是過也復有永城朱敬
則沛國劉允濟吳興薛謙光河南元行沖陳留
吳兢壽春裴懐古亦以言議見許道術相知所
有搉揚得盡懐抱每云徳不孤必有鄰四海之
内知我者不過數子而已矣昔仲尼以睿聖明
哲天縦多能覩史籍之繁文懼覧者之不一刪
詩爲三百篇約史記以脩春秋讃易道以黜八
索述職方以除九丘討論墳典斷自唐虞以訖
于周其文不刋爲後王法自兹厥後史籍逾多
茍非命世大才孰能刋正其失嗟予小子敢當
此任其於史傳也嘗欲自班馬已降迄于李令
狐顔孔諸書莫不因其舊義普加釐革但以無
夫子之名而輙行夫子之事將恐驚末俗取咎
時人徒有其勞而莫之見賞所以每握管歎息
遲回者乆之非𣣔之而不能實能之而不𣣔也
既朝廷有知意者遂以載筆見推由是三為史
臣再入東觀(初即位又除著作長安中以本官/則天朝為著作佐郎轉左史今上)
(又以本官兼修國史迄今之不改今之史館即/兼修國史㑹遷中書舍人暫罷其任神龍元年)
(觀也/古之東)每惟皇家受命多歴年所史官所編粗
惟記錄至於紀傳及志則皆未有其書長安中
年㑹奉詔預脩唐史及今上即位又勑撰則天
大聖皇后實錄凡所著述常𣣔行其舊議而當
時同作諸士及監修貴臣每與其鑿枘相違齟
齬難入故其所載削皆與俗沉浮雖自謂依違
茍従然猶大為史官所嫉嗟乎雖任當其職而
吾道不行見用於時而美志不遂欝快孤憤無
以寄懐必寢而不言嘿而無述又恐歿世之後
誰知予者故退而私撰史通以見其志昔漢世
劉安著書號曰淮南子其書牢籠天地博極古
今上自太公下至商鞅其錯綜經緯自謂兼於
數家無遺力矣然自淮南已後作者絶無必啇
確而言則其流又衆盖仲尼既歿㣲言不行史
公著書是非多謬由是百家諸子詭說異辭務
為小辨破彼大道故楊雄法言生焉儒者之書
博而寡要得其糟粕失其菁華而流俗鄙夫貴
遠賤近傳兹牴牾自相欺惑故王充論衡生焉
民者冥也冥然罔知率彼愚䝉墻面而視或訛
音鄙句莫究本源或守株膠柱動多拘忌故應
劭風俗通生焉五常異禀百行殊軌能有兼偏
知有長短茍隨才而任使則片善不遺必求備
而後用則舉世莫可故劉劭人物志生焉夫開
國承家立身立事一文一武或出或處雖賢愚
壤隔善惡區分茍時無品藻則理難錯綜故陸
景典語生焉詞人属文其體非一譬甘辛殊味
丹素異彩後來祖述識殊圓通家有詆訶人相
掎摭故劉勰文心生焉若史通之為書也盖傷
當時載筆之士其道不純思欲辨其指歸殫其
體統夫其書雖以史為主而餘波所及上窮王
道下掞人倫總括萬殊包吞千有自法言已降
迄于文心而往以納諸胸中曽不慸芥者矣夫
其為義也有與奪焉有褒貶焉有諷剌焉其為
貫穿者深矣其爲網羅者宻矣其所商略者逺
矣其所發明者多矣盖談經者惡聞服杜之嗤
論史者憎言班馬之失而此書多譏往哲喜述
前非獲罪於時固其冝矣猶冀知音君子時有
觀焉尼父有云罪我者春秋斯之謂也昔梁徵
士劉孝標作敘傳其自比於馮敬通者有三而
予輒不自揆亦竊比於揚子雲者有四焉何者
揚雄嘗好雕蟲小伎老而悔其少作余糿喜詩
賦而壯都不為耻以文士得名期以述者自命
其似一也揚雄草玄累年不就當時聞者莫不
哂其徒勞余撰史通亦屢移寒暑悠悠塵俗共
以為愚其似二也揚雄撰法言時人竸尤其妄
故作解嘲以詶之余著史通見者亦互言其短
故作釋䝉以拒之其似三也揚雄少為范踆劉
歆所重及聞其撰太玄經則嘲以恐盖醤瓿然
劉范之重雄者盖貴其文彩若長揚羽獵之流
耳如太玄深奥難以探賾既絶窺踰故加譏誚
余初好文筆頗獲譽於當時晚談史傳遂减價
於知已其似四也夫才唯下劣而跡類先賢是
用銘之於心特以自慰抑猶有遺恨懼不似楊
雄者有一焉何者雄之玄經始成雖為當時所
賤而桓譚以為數百年外其書必傳其後張衡
陸績果以為絶倫參聖夫以史通方諸太玄今
之君山即徐朱等數君是也後來張陸則未之
知耳嗟乎倘使平子不出公紀不生將恐此書
與糞土同捐烟燼俱滅後之識者無得而觀此
予所以撫卷漣洏淚盡而繼之以血也
史通卷之十(終)
史通卷第十一
　外篇
　　　史官建置第一(總十四條)
夫人寓形天地其生也若蜉蝣之在世如白駒
之過隙猶且恥當年而功不立疾沒世而名不
聞上起帝王下窮匹庶近則朝廷之士逺則山
林之客諒於其功也名也莫不汲汲焉孜孜焉
夫如是者何哉皆以圖不朽之事也何者而稱不
朽乎盖書名竹帛而已向使世無竹帛時闕史官
雖堯舜之與桀紂伊周之與莽卓夷惠之與跖
蹻商冒之與曾閔俱一從物化墳土未乾則善
惡不分妍媸永滅者矣苟史官不絶竹帛長存
則其人已亡杳成空寂而其事如在皎同星漢
用使後之學者坐披囊篋而神交萬古不出户
庭而窮覽千載見賢而思齊見不賢而内自省
若乃春秋成而逆子懼南史至而賊臣書其記
事載言也則如彼其勸善懲惡也又如此由斯
而言則史之爲用其利甚愽乃生人之急務爲
國家之要道有國有家者其可缺之哉故備陳
其事編之扵後(其一條)
蓋史之建官其来尚矣昔軒轅氏受命倉頡沮
誦實居其職至扵三代其數漸繁按周官禮記
有大史小史内史外史左史右史之名大史掌
國之六典小史掌邦國之志内史掌書王命外
史掌書使乎四方左史記言右史記事曲禮曰
史載筆大事書之扵䇿小事簡牘而已大戴禮
曰太子旣冠成人免扵保傅則有司過之史韓
詩外傳云據法守職而不敢為非者太史令也
斯則史官之作肇自黃帝修扵周室名目旣多
職務咸異至扵諸侯列國亦各有史官求其位
號一同王者至如孔甲尹逸名重夏殷史佚倚
相譽髙周楚晉則伯黶司籍魯則丘明受經此
竝歷代史臣之可得言者䧏及戰國史氏無廢
趙鞅晉之一大夫爾猶有直臣書過操簡筆扵
門下田文齊之一公子爾每坐對賔客侍史記
扵屏風至若秦趙二主澠池交㑹各命其御史
書某年某月鼓瑟鼓缶此則春秋君舉必書之
之義也然則官雖無闕而書尚有遺故史臣等
差莫辨其序按吕氏春秋曰夏太史終古見桀
惑亂載其圗法出奔商商太史髙勢見紂迷亂
載其圖法出奔周晉太史屠黍見晉之亂亦以
其圗法歸周又春秋晉齊太史書趙崔之弑鄭
公孫黒強與扵盟使太史書其名且曰七子昭
二年晉韓宣子來聘觀書扵太史氏見易象與
魯春秋曰周禮盡在魯矣然則諸史之任太史
其最優乎至秦有天下太史令胡母敬作博學
章此則自夏迄秦斯職無改者矣漢興之世武
帝又置太史公位在丞相上以司馬談為之漢
法天下計書先上太史副上丞相叙事如春秋
及談卒子遷嗣遷卒宣帝以其官為令行太史
公文書而已尋自古太史之職雖以著述為宗
而兼掌暦象日月隂陽度數司馬遷旣殁後之
續史記者若褚先生劉向馮商楊雄之徒竝以
别職來知史務扵是太史之署非復記言之司
故張衡單颺王立髙堂隆等其當官見稱唯知
占候而已(其二條)
當王莽代漢改置柱下五史秩如御史聽事侍
傍記跡言行盖効古者動則左史書之此其義
也(其三條)
漢氏中興明帝以班固為蘭臺令史詔撰光武
本紀及諸列傳載記又楊子山為郡上計吏獻
所作哀平傳為帝所異徴詣蘭臺斯則蘭臺之
職者盖當時著述之所也自章和已後圖籍盛
扵東觀凡撰漢記相繼在乎其中而都謂著作
竟無它稱(其四條)
當魏太和中始置著作郎職隷中書其官卽周
之左史也晉元康初又職隷秘書著作郎一人
謂之大著作專掌史任又置佐著作郎八人宋
齊已來以佐名施於作下(改佐著作郎為著作)
(佐郎)舊事佐郎職知博採正郎資以草傳如正
佐有失則秘監職司其憂其有才堪撰述學綜
文史雖居他官或兼領著作亦有雖為秘書監
而仍領著作郎者若中朝之華嶠陳壽陸機束
晢江左之王隱虞預于寶孫盛宋之徐爰蘇寶
生梁之沈約裴子野斯竝史官之尤羙著作之
妙選也而齊梁二代又置修史學士陳氏因循
無所變革若劉涉謝旻顧野王許善心之類是
也(其五條)
至若偏隅僣國夷狄偽朝求其史官亦有可言
者按蜀志稱王崇補東觀許蓋掌禮儀又郄正
為秘書郎廣求益部書籍斯則典校無闕属辭
有所矣而陳夀評云蜀不置史官者得非厚誣
諸葛乎别有曲筆篇言之詳矣吳歸命時有左
右二國史之職薛榮為其左華覈為其右又周
處自左國史遷東觀令以斯考察則其班秩可
知(其六條)
偽漢嘉平初公師或以太中大夫領左國史撰
其國君臣紀傳前涼張駿時劉慶遷儒林郎中
常侍在東苑撰其國書蜀與西涼三朝記事委
之門下南涼主烏孫初定覇基欲造國紀以其
參軍郎韶為國紀祭酒使撰録時事自餘偽主
多置著作官若前趙之和苞後燕之董統是也
(其七條)
元魏初稱制即有史臣雜取它官不常厥職故
如崔浩髙閭之徒唯知著述而未列名號其後
始扵秘書置著作局正郎二人佐郎四人其佐
三史者不過一二而已晉秦以来三史稍替别
置修史局其職有六人當代都之時史臣每上
奉王言下詢國俗兼取工扵翻譯者来直史曹
及洛京之末朝議又以為國史當專任代人不
宜歸之漢士扵是以谷纂山偉更主文籍凡經
二十餘年其事闕而不載斯蓋猶秉夷禮有互
鄉之風者焉(其八條)
髙齊及周迄于隋氏其史官以大臣統領者謂
之監修國史自領則近循魏代逺効江南叅雜
其間變通而已唯周建六官改著作之正郎為
上士佐郎為下士名謚雖易而班秩不殊如魏
收之擅名河朔柳虬之獨步關右王邵魏澹展
効扵開皇之朝諸葛頴劉炫宣功扵大業之世
亦各一時也(其九條)
㮣皇家之建國也乃别置史舘通籍禁門西京
則與鸞渚為鄰東都則與鳳池相接厥舘宇華
麗酒饌豐厚得厠其流者實一時之羙事至咸
亨年以職司多濫髙宗喟然而稱曰朕甚懵焉
乃命所司曲加推擇如有居其職而闕其才者
皆不得預扵修撰詔曰修撰國史義存典實自
非操履忠正識量該通才學有聞難堪斯任切
聞近日已来但居此職即知修撰非唯編緝訛
舛亦恐漏洩史事自今後宜遣史司精簡堪修
史人灼然為衆所推者録名進内自餘雖居史
職不得輙聞見所修史籍及未行用國史等之
事由是史臣拜職多取外司著作一曹始成虚
設凡有筆削畢歸于餘舘始自武德迄乎長壽
其間若李仁實以直辭見憚敬播以敘事推工
許敬宗之矯妄牛鳯及之狂惑此其善惡尤著
者也(其十條)
又按晉令著作郎掌起居集注撰録諸言行勲
伐舊載史籍者元魏置𧺫居令史每行幸讌㑹
則在御左右紀録帝言及賔客詶對後别置修
𧺫居注二人多以餘官兼掌至隋以吏部散官
及校書正字閑扵述注者修之納言監領其事
煬帝以為占有内史外史今既有著作宜立𧺫
居遂置𧺫居舎人二員職隷中書省如庾自直
崔濬祖虞世南蔡允恭等咸居其職時謂得人
唐氏因之又加置𧺫居郎二員職與舎人同每
天子臨軒侍立扵玉堦之下郎居其左舎人居
其右人主有命則逼階延首而聽之退而編録
以為𧺫居注龍朔中改名左史右史今上即位
仍從國初之號焉髙祖大宗時有令狐德棻吕
才蕭鈞褚遂良上官儀髙宗則天時有李安期
顧㣧髙智周張大素凌季友斯並當時得名朝
廷所屬也夫𧺫居注者編次甲子之書至扵策
命章奏封拜薨免莫不隨事記録言惟詳審凡
𣣔撰帝紀者皆因之以成功即今為載筆之别
曹立言之貳職故略述其事附扵斯篇(條/其十一)
又按詩弼風静女之三章君子取其彤管夫彤
管者女史記事規誨之所搦也古者人君外朝
則有國史内朝則有女史内之與外其任皆同
故晉献惑亂驪姬夜泣床第之私房中之事不
得掩焉楚昭王讌逰蔡姬許從孤死矣夫宴私
而有書事之冊盖受命者即女史之流乎至漢
武帝時有禁中𧺫居注明德馬皇后撰明帝𧺫
居注凡斯著述似出宫中求其職司未聞位號
隋世王邵上䟽請依古法復置女史之班具録
内儀付于外省文帝不許遂不施行大抵自古
史官其㳂革廢置如此夫仲尼修春秋公羊髙
作傳漢魏之陸賈魚豢晉宋之張璠范曄雖身
非史職而私撰國書若斯人者有異扵是故不
復詳而録之其十二條
夫為史之道其流有二何者書事記言出自當
時之簡勒成刪定歸扵後來之筆然則當時草
創者資乎愽聞實録若董狐南史是也後來經
始者貴乎雋識通才若班固陳夀是也必論其
事業前後不同然相須而成其歸一揆(條/其十三)
觀夫周秦已徃史官之取人其詳不可得而聞
也至於漢魏已降則可得而言然多竊虛號有
聲無實按劉曹二史皆當代所撰能成其事者
盖唯劉珍蔡邕王沉魚豢之徒耳而舊史載其
同作非止一家如王逸阮籍亦預其列且叔師
研尋章句儒生之腐者也嗣宗沉湎麴糵酒徒
之狂者也斯豈能措置時事裁成國典乎而近
代趨競之士尤喜居於史職至於措辭下筆者
十無一二焉既而書成繕寫則署名同獻爵賞
既行則攘𬒮爭受遂使是非無凖真偽相雜生
則厚誣當時死則致惑來代而書之譜傳以為
美談載之碑碣增其壯觀既而自厯行事稱其
所長則云某代著某書某年成某史加封若干
户獲賜若干段諸如此類徃徃而有遂使讀者
皆以為名實相符功賞相副昔魏帝曰舜之事
吾知之矣此則効歟(其十四條)十一卷(終)
史通卷第十二
　外篇
　　古今正史第二(緫十八條)
易曰上古結繩以理後世聖人易之以書契儒
者云伏犧氏始畫八卦造書契以代結繩之政
由是文籍生焉又曰伏犧神農黃帝之書謂之
三墳言大道也少昊顓頊髙􁅪唐虞之書謂之
五典言常道也春秋傳載楚左史能讀三墳五
典禮記曰外史掌三皇五帝之書由斯而言則
墳典文義三五典䇿至扵春秋之時猶大行扵
世爰及後世其書不傳惟唐虞已降可得言者
然自堯而徃聖賢猶述求其一二髣髴存焉而
後来諸子廣造竒說其語不經其書非聖故馬
遷有言神農已前吾不知矣班固亦曰顓頊之
事未可明也斯則墳典所記無得而稱者焉
　　　右說三墳五典
堯舜相承己見墳典周監二代各有書籍至孔
子討論其議刪為尚書始自唐堯下終秦繆其
言百篇而各為之序屬秦為不道坑儒禁學孔
子之末孫曰孔惠壁藏其書漢室龍興旁求儒
雅聞故秦愽士伏勝能傳其業詔太常使掌故
晁錯受焉時伏生年且百嵗言不可曉口授其
書纔二十九篇自是傳其學者有歐陽氏大小
夏侯宣帝時復有河内女子得㤗誓一篇獻之
與伏生所誦合三十篇行之扵世其篇所載年
月不與序相符㑹又與左傳國語孟子所引㤗
誓不同故漢魏諸儒(玄王肅也/謂馬融鄭)咸疑其繆古文
尚書者即孔惠之所藏科斗之文字也魯恭王壞
孔子舊宅始得之扵壁中博士孔安國以校伏
生所誦增多二十五篇更以古文字寫之編為
四十六卷司馬屢採其事故遷多有古說安國
又受詔為之訓傳値武帝末巫蠱事起經籍道
息不獲奏上藏諸私家劉向取校歐陽大小夏
侯三家經文脫誤甚衆至扵後漢孔氏之本遂
絶其有見扵經典者諸儒皆謂之逸書(玄杜預/馬融鄭)
(也)王肅亦注今文尚書而大與古文孔傳相類
或肅私見其本而獨秘之乎晉元帝時豫章王
内史梅頥始以孔傳奏上而缺舜典一篇乃取
肅之堯典從愼徽以下分為舜典以續之自是
歐陽大小夏侯家等學馬融鄭玄王肅諸注廢
而古文孔傳獨行列扵學官永為世範齊建武
中吳興人姚方興采馬王之義以造孔傳舜典
云扵大航購得詣闕以獻舉朝集議咸以為非
(蓋文句相連所以或合舜典必有曰若稽古伏/梁武帝時為博士議曰孔叙穪伏生誤合五篇)
(由是遂不見用也/生雖云昏耄何容)及江陵板蕩其文入北中原
學者得而異之隋學士劉炫遂取此一篇列諸
本第故今人所習尚書舜典元出扵姚氏者焉
　　　右說尚書
當周室㣲弱諸侯力爭孔子應聘不遇自衛而
歸乃與魯君子左丘明觀書扵太史氏因魯史記
而作春秋上遵周公遺制下明將来之法自隱
及哀十二公行事經成以授弟子弟子退而異
言丘明恐失其真故論本事而為傳明夫子不
以空言說經也春秋所貶當世君臣其事實皆
形扵傳故隱其書而不宣所以免時難也及末
世口說流形故有公羊穀梁鄒夾之傳鄒氏无
師夾氏有録無書故不顯扵世漢興董仲舒公
孫弘並治公羊其傳習者有嚴頴二家之學宣
帝即位聞衛太子私好穀梁乃召名儒蔡千秋
蕭望之等大議殿中因置博士平帝初立左氏
逮扵後漢儒者數廷毁之㑹博士李封卒遂不
復用逮和帝元興十一年鄭興父子奏請重立
扵學官至魏晉其書漸行而二傳亦廢今所用
左氏本即杜預所注者
　　　右說春秋
又當春秋之世諸侯國自有史故孔子求衆家
史記而得百二十國書如楚之書鄭之志魯之
春秋魏之紀年此其可得言者左丘明旣配經
立傳又撰諸異同號曰外傳國語二十一篇斯
蓋採書志等文非唯魯之史記而已楚漢之際
有好事者録自古帝王公侯卿大夫之世終乎
秦襄號曰世本十五篇春秋之後七雄並爭秦
并諸侯則有戰國䇿三十三篇漢興太中大夫
陸賈紀録時政作楚漢春秋九篇孝武之世太
史公司馬談欲錯綜古今勒成一史其意未就
而卒子遷乃述父遺志採左傳國語刪世本戰
國䇿據楚漢列時事上自黃帝下訖麟趾作十
二本紀十表八書三十世家七十列傳凡百三
十篇都謂之史記恊厥六經異傳整齊百家雜
語藏諸名山副在京師以俟後聖君子至宣帝
時遷外孫楊惲祖述其書遂宣布焉而十篇未
成有録而已(殁後亡失此說非也/張晏漢書注云十篇)元成之間㑹
稽禇先生更𥙷其缺作武帝紀三王世家龜䇿
日者辭多鄙陋非遷本意也晉散騎常侍巴西
譙周以遷書周秦已上或采家人諸子不專據
正經扵是作古史考二十五篇皆慿舊典以糺
其繆今則與史記並行扵代焉
　　　右說史記
史記所書年止漢武太初已後闕而不録其後
劉向向子歆及諸好事者若馮商衛衡楊雄史
岑梁審肆仁晉馮叚肅金丹馮衍韋融蕭奮劉
恂等相次撰續迄于哀平間猶名史記至建武
中司徒掾班彪以為其言鄙俗不足以踵前史
又雄歆褒美偽薪誤後惑衆不當垂之後代者也
扵是採其舊事旁觀異聞作後傳六十五篇其
子固以父所撰未盡一家乃𧺫元髙皇終乎王
莽十有二世二百三十年綜其行事上下通
洽為漢書紀表志傳百篇其事未畢㑹有上書
云固私改作史記者有詔京兆收繫悉録家書
封上固弟超詣闕自陳明帝引見言固續父所
作不敢改易舊書帝意乃解即出固徵詣校書
受詔卒業經二十餘載至章帝建初中乃成固
後坐竇氏事卒於洛陽獄書頗散亂莫能綜理
其妹曹大家愽學能屬文奉詔校敘又選髙才
郎馬融等十人從大家授讀其八表及天文志
等猶未克成多是待詔東觀馬續所作而古今
人表不類本書始自漢末迄乎陳世為其注解
者凡二十五家至扵專門受業與五經相亞初
漢獻帝以固書文煩難省乃詔侍中荀恱依左
氏傳刪為漢紀三十篇命秘書給紙筆經五年
乃就其言簡要亦與本傳並行
　　　右說漢書
在漢中興明帝始詔班固與睢陽令陳宗長陵
令尹敏司隷從事􁱨冀作世祖本紀幷撰功臣
及新市平林公孫述事作列傳載記二十八篇
自是以来春秋世亦以煥炳而忠臣義士莫之
撰勒扵是又詔史官謁者僕射劉珍及諌議大
夫李充雜作紀表名臣節士儒林外戚諸傳起
自建武訖乎永初事業垂竟而珍等繼卒復命
侍中伏無忌與諌議大夫黃景作諸王王子功
臣恩澤侯表南單于西羗傳地里志至　元年
復令大中大夫邉韶大軍營司馬崔寔議郎朱
穆曹壽雜作孝穆崇二皇及順烈皇后傳又増
外戚傳入安思等后儒林傳入崔篆諸人寔壽
又與議郎延篤雜作百官表順帝功臣孫程郭
願及鄭衆蔡倫等傳凡百十有四篇號曰漢記
嘉平中光禄大夫馬日磾議郎蔡邕楊彪盧植
著作東觀接續紀傳之可成者而邕别作朝㑹
車服二志後坐事徙朔方上書求還續成十志
㑹董卓作亂西遷史臣廢弃舊文散逸在許都
楊彪頗存注記至於名賢君子自本初已下闕
續魏黃初中唯著先賢表故記殘缺至晉無成
大始中秘書丞司馬彪始討論衆作綴其所聞
起于光武終于孝獻録世十二編年二百通綜
上下旁引庻事為紀志傳凡一十三篇號曰續
漢書又散騎常侍華嶠刪定東觀記為漢後書
帝紀十二皇后紀七十三譜十典列傳七十總九
十二篇其十典竟不成而卒自斯已後作者相
繼為編年者四族創紀傳者五家推其所長華
氏居㝡而遭晉室東徙三惟一存至宋宣城太
守范曄乃廣集學徒窮覧舊籍刪煩補略作後
漢書凡十紀十志八十列傳合為百篇㑹曄以
罪被收其十志亦未成而死先是晉東陽太守
袁宏抄撮漢氏後書依荀恱體著後漢紀十三
篇世言漢中興史者唯范袁二家而已
　　　右說後漢書
魏史黃初太和中始命尚書衞紀繆襲草創紀
傳累載不成又命侍中韋誕應璩秘書王沉大
將軍從事中郎阮籍司徒右長史孫該司隷校
尉傅玄等復共撰定其後王沉獨就其業勒成
魏書四十四卷其書多為時諱殊非實録呉大
帝之季年始命太史令可孚郎中項峻撰呉書
峻孚俱非史才其文不足紀録至少帝時更勑
韋曜周昭薛營梁廣華覈訪求徃事相與記述
並作之中曜營為首當歸命矦時廣昭先亡曜
營徙黜史官乆闕書遂無聞覈表請曜營續成
前史其後曜獨終其書定為五十五卷至晉受
命海内大同著作陳夀乃集三國史撰為國志
凡六十五篇夏侯湛時亦著魏書見夀所作便
壞己草而罷及夀卒梁州大中正范頵表言國
志明乎得失辭多勸誡有益風化願多採録扵
是詔下河南尹就家寫其書先是魏時京兆魚
豢私撰魏略事止明帝其後孫盛撰魏氏春秋
王隱撰蜀記張勃撰呉録異聞錯出其流㝡多
宋文帝以國志載紀傷扵簡略乃命中書郎裴
松之兼採衆書補注其闕由是世言三國之志者
以裴注為本焉
　　　右說三國志
晉史洛京時著作郎陸機始撰三祖紀佐著作
郎束晢又撰十志㑹中朝䘮亂其書不存先是
歷陽令陳留王鈐有著述才每私録晉書及功
臣行狀未就而卒子隱愽學多聞受父遺業西
都事跡多所詳䆒過江為著作郎受詔撰晉史
為其同僚虞預所斥坐事免官家貧無資書未
遂就乃依征西將軍庾亮扵武昌鎮亮給其紙
墨由是獲成凡為晉書八十九卷咸康六年始
詣闕奏上隱雖好述作而辭拙才鈍其書編次
有序者皆鈐所修章句混漫者必隱所作時尚
書郎領國史于寶亦撰晉紀自宣訖愍七帝五
十三年凡二十二卷其書簡略直而能婉甚為
當時所稱晉江左史自鄧粲孫盛王韶之檀道
鸞已下相次繼作逺則編記兩帝近則唯敘六
朝至宋湘東太守何法盛始撰晉中興書勒成
一家首尾該備齊隱士東莞臧榮緒又集東西
二史合成一書皇家貞觀中有詔以前後史十
有八家制作雖多未能盡善乃勅史官更加纂
録採正典與舊說數十餘部兼引偽史十六國
書為記十志二十列傳七十載記三十并序例
目録合為百三十二卷自是言晉史者皆棄其
舊本競從新撰者焉
　　　右說晉書
宋史元嘉中著作郎何承天草創紀傳自此以
外悉委奉朝請山謙之補承天殘缺後又命裴
松之續成國史松之尋卒史佐孫冲之表求别
自創立為一家之言孝建初又勅南臺侍御史
蘇寳山續造諸傳元嘉名臣皆其所撰寳山被
誅大明六年又命著作郎徐爰踵成前作爰因
何孫山蘇所述勒為一書其臧質魯爽王僧達
諸傳又皆孝武自造而序事多虛難以取信自
永光已後至禪譲十餘年中闕而不載至齊著
作郎沈約更補綴所遺製成雜史自義熈肇號
終乎昇明三年為紀十志三十列傳六十合百
卷名曰宋書永明末其書旣行河東裴子野更
刪為宋略二十卷沈約見而歎曰吾所不逮也
由是世之言宋史者以裴略為上沈書次之
　　　右說宋書
齊史江淹始受詔著述以史之所難無出扵志
故先著十志以見其才沈約復著齊紀二十篇
紀八志十一列傳四十合成五十九篇時奉朝
請吳均亦表請撰齊史乞給起居注并羣臣行
狀有詔齊氏故事布在流俗聞見旣多可自搜
訪也均遂撰齊春秋三十篇其書稱梁帝為齊
明佐命帝惡其實詔燔之然其私本竟能與蕭
氏所撰並傳扵後
　　　右說齊書
梁史武帝時沈約與給事中周興嗣歩兵校尉
鮑行卿秘書監謝旻相承撰錄已有百篇值承
聖淪沒並從焚蕩盧江何之元沛國劉璠以所
聞見究其始末合撰梁典三十篇而紀傳之書
未有其作陳祠部郎中姚察有志撰勒施功未
周但既當朝務兼修國史至於陳亡其書不就
　　　右說梁書
陳史初有呉郡顧野王北地傅繹各為撰史學
士其武文二帝紀即顧傅所修太建初中書郎
陸瓊續撰諸篇事傷煩雜姚察就加刪改粗有
條貫及江東不守持以入關隋文帝常索梁陳事
跡察具以所成每篇續奏而依違荏苒竟未絶筆
皇家貞觀初其子思㢘為著作郎奏詔撰成二史
於是憑其舊藁加以新錄彌厯九載方始畢功述
為梁書五十六卷陳書三十六卷今並行世焉
　　　右說陳書
十六國史前趙劉聰時領左國史公師或撰髙
祖本紀及功臣傳二十人甚得良史之體淩修
譛其訕謗先帝聰怒而誅之劉曜時平輿子和
苞譔趙記十篇事止當年不終曜㓕後趙石勒
命其臣徐光宗􁅝傅暢郭愔等撰上黨國記起
居注趙書其後又令王蘭陳宴程隂徐機等相
次撰述至石虎並令刋削使勒功業不傳其後
燕太傅長史田融宋尚書庫部郎郭仲産北中
郎叅軍王度追撰石事集鄴都記趙記等書前
燕有起居注杜輔全錄以為燕紀後建興元年
董統受詔草創後書著本紀并佐命功臣王公
列傳合三十卷慕容垂稱其敘事富贍足成一
家之言但褒述過美有慙董史之直其後申秀
范享各取前後二燕合成一史南燕有趙郡王
景暉嘗事德超撰二主起居注超亡仕於馮氏官
至中書令仍撰南燕錄六卷蜀初號曰成後改
稱漢李勢散騎常侍常璩撰漢書十卷後入晉秘
閣改為蜀書璩又撰華陽國志具記李氏興滅
前凉張駿十五年命其西曹邉瀏集内外事以
付秀才索綏作涼國春秋五十卷又張仲華護
軍叅軍劉慶在東菀專修國史二十餘年著涼
記十二卷建康太守索暉從事中郎劉昞又各
著涼書前秦史官初有趙淵車敬梁熈韋譚相
繼著述符堅嘗取而觀之見苟太后幸李威事
怒而焚㓕其本後著作郎董誼追録舊語十不
一存及宋武帝入關曾訪秦國事又命梁州刺
史吉翰問諸仇池並無所獲先是秦秘書郎趙
整叅撰國史值秦㓕隱扵南洛山著書不輟有
馮翊車歩助其經費整卒翰乃啓頻纂成其書
以元嘉九年起至二十八年方罷定為三卷而
年月失次首尾不倫河東裴景仁又正其訛僻
刪為秦記十一篇後秦扶風馬僧䖍河東衛隆
景並著秦史及姚氏之㓕殘缺者多泓從弟和
都仕魏為左氏尚書又追撰秦紀十卷夏天水
趙思羣北地張淵扵真興承光世並受命著其
國書及綂萬之亡多見焚燒西涼與西秦北
燕其史或當代所書或他邦所録段龜龍記呂
氏宗欽記秃髮氏韓顯宗記呂馮氏唯此三者
可知自餘不詳推作魏世黃門侍郎崔鴻乃考
覈衆家辨其同異除煩補闕錯綜綱紀易其國
書曰録正紀曰傳都謂之十六國春秋鴻始以
景明之初求諸國逸史逮至始元年鳩集稽備
而已猶闕蜀事不果成書推求十有五年始扵
江東購獲乃增其篇目勒為十卷鴻殁後永安
中其子繕寫奏上請藏諸秘閣由是偽史宣布
大行扵時
　　　右說十六國春秋
元魏史道武時始令鄧淵著國記為十卷而條
例未成暨乎元明廢而不述神嘉二年又詔集
諸文士崔浩浩弟覧髙閣鄧頴晁維范亨黃輔
等撰國書為十卷又特命浩總監史任務從實
録復以中書郎髙允散騎侍郎張偉並參著作
續成前史書叙述國事無隱惡而刋石寫之以
示行路浩坐此夷三族同作死者百二十八人
自是遂廢史官至文成帝和平元年始復其職
而已高允典著作修國記允年已九十手目俱
衰時有校書郎中劉模長於緝綴乃令執筆而
口占授之如是者五六歲所成篇卷模有力焉
初國記自鄧崔以下皆相承作編年體至孝文
大和十一年詔秘書丞李彪著作郎崔光始分
為紀傳異科宣武時命邢巒追撰孝文起居注
旣而崔光遵業補續下訖孝明之世温子昇復
修孝武紀濟隂王暉業撰辨宗室録魏史官私
所撰盡扵斯矣齊天寳二年勅秘書監魏收愽
採舊聞勒成一史又令刁柔辛元植方延祐睦
仲讓裴昻之髙孝幹等助其編次收所取史官
懼相凌忽故刁辛諸子並乏史才唯以髣髴學
流憑附得進扵是大徵百家譜狀斟酌以成魏
書上自道武下終孝靖紀傳與志凡百三十卷
收謟齊氏扵魏室多不平旣黨北朝又厚誣江
左性憎勝己喜念舊惡甲門盛德與之有怨者
莫不被以醜言没其善事遷怒所至毁及髙曾
書成始奏詔收扵尚書省與諸家論討前後列
訴者百有餘人時尚書令楊遵彦一代貴臣勢
傾朝野收撰其家傳甚羙是以深被黨援諸訟
史者皆獲重罰或斃扵獄中群怨謗聲不息孝
昭世勑收更加研審然後宣布扵外書成嘗訪
諸群臣猶云不實又令治改其所變易甚多由
是世薄其書號為穢史至隋開皇勑著作郎魏
淡與顔之推辛德源更撰魏書矯正收失淡以
西魏為真東魏為偽故文恭列紀孝靖稱傳合
紀傳論例總九十二篇煬帝以澹書猶未能善
又勑左僕射楊素别撰學士潘徽褚亮歐陽詢
等佐之㑹素薨而止今世稱魏史者猶以收本
為主焉
　　　右說後魏書
髙齊史天統初太常少卿祖孝徵述獻武起居
名曰黃初傳天録時中書侍郎陸元規常從文
宣征討著皇帝實録惟記行師不載它事自武
平後史官楊休之杜臺卿祖崇儒崔子彂等相
繼注記逮扵齊滅隋秘書監王劭内令史李德
林並少仕鄴中多識故事王乃憑述起居注廣
以所聞造編年書號曰齊志十有六卷(三十卷/志序云)
(唯十六卷焉/今世間傳者)李在齊預修國史創紀傳書二十
七卷至開皇初奉詔續撰増多齊史三十八篇
已上送官藏之秘府皇家貞觀初勑其子中書
舍人百藥仍其舊録雜採它書演為五十卷今
之言齊史者唯王李二家云
　　　右說北齊書
宇文周史大統有秘書丞柳虬兼領著作直辭
正色事有可稱至隋開皇中秘書監牛弘追撰
周紀十有八篇略敘紀綱仍皆抵忤皇家貞觀
初敕秘書丞令狐德棻秘書郎岺文本共加修
緝定為周書五十卷
　　　右說後周書
隋史當開皇仁夀時王邵為書十八卷以類相
從定其篇目至扵編年紀傳並闕其體煬帝世
唯有王胄等所修大業起居注及江都之禍仍
多散逸皇家貞觀初敕中書侍郎顔師古給事
中孔頴達共撰成隋書五十五卷與新撰周史
並行扵時初太宗以梁陳及齊周隋氏並未有
書仍命學士分修事具扵上仍使秘書監魏徵
總知其務凡有讃論徵多預焉始以貞觀三年
創造至十八年方就(起功多於諸史一嵗/唯姚思亷貞觀二年)合為
五代紀傳并目録凡二百五十二卷書成不入
史閤唯有十志㫁為三十卷尋擬續奏未有其
文又詔左僕射于志寧太史令李淳風著作郎
韋安仁符璽郎李延夀同撰其先撰史人唯令
狐德棻重預其事太宗崩後刋勒始成其篇第
雖編入隋書其實别行俗呼為五代史志
　　　右說隋書
惟大唐之受命也義寧武德間工部尚書温大
雅首撰創業𧺫居注三篇自是司空房元齡給
事中許敬宗著作佐郎敬播相與自立編年體
號為實録迄乎三帝世有其書貞觀初姚思㢘
始撰紀傳粗成三十卷至顯慶元年太尉長孫
無忌與于志寧令狐德棻著作郎劉㣧之楊仁
卿𧺫居郎顧㣧等因其舊作綴以後事復為五
十卷雖云繁雜時有可觀龍朔中敬宗又以太
子少卿總統史任更増作傳混成百卷如高宗
本紀及永徽名臣四夷等傳多是其所造又起
草十志未半而終敬宗所作紀傳或曲希時㫖
或猥釋私憾凡有毁譽多非實録必方諸魏伯
𧺫亦猶張衡之蔡邕焉其後左史李仁實續撰
于志寕許敬宗李義府等傳載言紀事見推直
筆惜其短歳功業未終至長夀中春官侍郎牛
鳯及又㫁自武德終于弘道撰爲唐書百有十
卷鳯及以喑聾不才而輒議一代大典凡所纂
錄皆素貴私家行状而世人叙事罕能自達或
言皆比興全類咏謌或語多鄙樸實同文案而
總入編次了無釐革其有出自胸臆申其機杼
彂言則嗤鄙怪誕叙事則參差倒錯故閱其篇
第豈謂可觀披其章句不識所以既而悉收姚
許諸本𣣔使其書獨行由是皇家舊事殘缺殆
盡長安中余與正諌大夫朱敬則司封郎中徐
堅左拾遺吳兢奉詔更撰唐書勒成八十卷神
龍元年又與兢等重修則天實録編為二十卷
夫舊史之壞其亂如繩錯綜艱難朞月方畢雖
言無可擇事多遺恨庶將來削藁猶有憑焉大
抵自古史臣撰錄其梗槩如此盖属詞比事以
月繫年為史氏之根本作生人之耳目者略盡
扵斯矣自餘編記小說則不睱具而論之
史通卷之十二
史通卷第十三
　外篇
　　疑古第三(總十二條)
盖古之史氏區分有二焉一曰記言二曰記事
而古人所學以言爲首至若虞夏之典商周之
誥仲虺周任之言史佚臧文之說凡有遊談專
對献䇿上書者莫不引爲端緒歸其的凖其於
事也則不然乃若少昊之以鳥名官陶唐之以
御龍拜職夏氏之中衰也其盜有后羿寒浞齊
邦之始建也其君有蒲姑伯陵斯並開國成家
異聞奇事而後世學者罕傳其說唯夫博物君
子或粗知其一隅此則記事之史不行而記言
之書見重断可知矣及左氏之為傳也雖義釋
本經而語雜它事遂使兩漢儒者嫉之若讎故
二傳大行擅名後世又孔門之著述也論語專
述言辭家語兼陳事業而自古學徒相授唯稱
論語而已由斯而談並古人輕事重言之明效
也然則上起唐堯下終秦繆其書所録惟有百
篇而書之所載以言為主至扵廢興行事萬不
記一語其缺畧可勝道哉故令後人有言唐虞
以下帝王之事未易明也按論語曰君子成人
之美不成人之惡又曰成事不說(可復解說/事已成不)遂
事不諌(可復諌止/事已遂不)旣徃不咎(可復追咎/事已徃不)又曰民
可使由之不可使知之(知者百性日用而不能/由用也可用而不可使)
(㫮全冩先儒所释也/知自此引經四䖏注)夫聖人立敎其言若是在
扵史籍其義亦然是以美者因其美以美之雖
有其惡不加毁也惡者因其惡而惡之雖有其
美不加譽也故孟子曰堯舜不勝其美桀紂不
勝其惡魏文帝曰舜禹之事吾知之矣漢景帝
曰學者不言湯武受命不為愚斯並曩賢精鑒
已有先覺而拘扵禮法限以師訓雖口不能言
而心知其不可者盖亦多矣又按魯史之有春
秋也外為賢者内為本國事靡洪纎動皆隱諱
斯乃周公之格言然何必春秋在扵六經亦皆
如此故觀夫子之刋書也夏桀讓湯武王斬紂
其事甚著而芟夷不存(孔子則尚書之餘以成/此事岀周書案周書是)
(也/其録)觀夫子之定禮也隱閔非命惡視不終而
奮筆昌言云魯無簒弑觀夫子之刪詩也凡語
國風皆有怨刺在扵魯國獨無其章(豈無剌詩/魯多淫僻)
(去而不録/盖夫子删)觀夫子之論語也君娶扵吳是謂同
姓而司敗發問對以知禮斯驗世人之飾智矜
愚愛憎由己者多矣加以古文載事其詞簡約
推者難詳缺漏無補遂令後來學者莫究其源
蒙然靡察有如聾瞽今故言其疑事以著于篇
凡有十條列之扵後
盖虞書之美放勛也云克明峻德而陸賈新語
又曰堯舜之臣比屋可封盖因堯典成文而廣
造奇說也按春秋傳云髙陽髙辛二氏各有才
子八人謂之元凱此十六族也世濟其美不隕
其名以至扵堯堯不能舉帝鴻氏少昊氏顓頊
氏各有不才子謂之渾沌窮奇檮杌此三族也
世濟其凶増其惡名以至扵堯堯不能去縉雲
氏亦有不才子天下謂之饕餮與此三族俱稱
四㐫而堯亦不能去斯則當堯之世小人君子
比肩齊列善惡無分賢愚共貫但論語有云舜
舉咎繇不仁者逺是則當咎繇未舉不仁甚多
以驗堯時群小在位者又安得謂之克明峻德
比屋可封者乎其疑一也
堯典序又云將遜于位讓于虞舜孔氏注曰堯之
子丹朱不肖故有禪位之志按汲冡瑣語云舜
放堯扵平陽而書云某地有城以囚堯為號識
者憑斯異說頗以禪授為疑然則觀此二書已
足為證者矣而猶有所未覩也何者據山海經
謂放勛之子為帝丹朱而列君扵帝者得非舜
雖廢堯仍立堯子俄又奪其帝者乎觀近有姦
雄奮發自號覇王或廢父而立其子或黜兄而
奉其弟始則示相推戴終亦成其簒奪求諸歴
代徃徃而有必以古方今千載一揆斯則堯之
授舜其事難明謂之譲國徒虚語耳其疑二也
虞書舜典又云五十載陟方乃死注云死蒼梧
之野因葬焉按蒼梧者扵楚則川號汨羅在漢
則邑稱零桂地總百越山連五領人風婐劃地
氣歊瘴雖使百金之子猶憚經復其途况以萬
乘之君而堪廵幸其國且舜必以精華既竭形
神吿勞捨兹實位如釋重負何得以垂殁之年
更踐不毛之地兼復二妃不從怨曠生離萬里
無依孤䰟溘盡讓王髙蹈豈其若是者乎歴觀
自古人君廢逐若夏桀放扵南巢趙嘉遷扵房
陵周王流彘楚帝徙柳語其艱棘未有如斯之
甚也斯則陟方之死其始文命之志乎其疑三
也
汲冡書云舜放堯於平陽益為啓所誅又曰太
甲殺伊尹文王殺季歴凡此數事語異正經其
書近出世人多不知信也按舜之放堯文之殺
季無事别說足驗其情已扵此篇前後言之詳
矣夫惟益與伊尹受戮並扵正書猶無其證推
而論之如啓之誅益仍可覈也何者舜廢堯而
立丹朱禹黜舜而立商均益手握機權勢同舜
禹而欲因循故事坐膺天禄其事不成自貽伊
咎觀夫近古簒奪桓獨不全馬仍反正若啓之
誅益亦猶晉之殺玄乎若舜禹相代事業皆成
惟益覆車伏辜夏后亦猶桓効曹馬而獨致元
興之禍者乎其疑四也
湯誥云湯伐桀戰于鳴條又云湯放桀於南巢
唯有慙德而周書殷祝篇稱桀讓湯王位(云云)
此則有異扵尚書如周書之所說豈非湯旣勝
桀力制夏人使桀推讓歸王扵己盖𣣔北跡堯
舜襲其髙名者乎又按墨子云湯以天下讓務
光而使人說曰湯𣣔加惡名扵汝務光遂投清
冷之泉而死湯乃卽位無疑然則湯之飾讓偽
跡甚多考墨家所言雅與周書相㑹夫書之作
本出尚書孔父截剪浮詞裁成雅語去其鄙事
直云慙德豈非𣣔减湯之過増桀之惡者乎其
疑五也
夫五經立言千載猶仰而求其前後理甚相乖
何者稱周之盛也則云三分有二商紂為獨夫
語殷之敗也又云紂有臣億萬人其亡流血漂
杵斯則是非無凖向背不同者焉又按武王為
㤗誓數紂過失亦猶近代之有吕相為書絶秦
陳琳為袁檄魏欲加之罪能無辭乎而後来諸
子承其偽說竟列紂罪有倍五經故孔子曰桀
紂之惡不至是君子惡居下流班生亦云安有
據婦人扵朝劉向又曰世人有弑父害君桀紂
不至是而天下惡者皆以桀紂為先此其自古
言辛癸之罪將非厚誣者乎其疑六也
㣲子之命篇云殺武庚按禄父即商紂之子也
屬社稷傾覆家國淪亡父首梟懸母軀分裂永
言怨恥生死莫二向使其侯服事周而全軀保
其妻子也仰天俯地何以為生含齒載髮何以
為貌既而合謀二叔狥節三監雖君親之怨不
除而臣子之誠可見考諸名敎生死無慙扵義
者苟以其功業不成便以頑人為目必如是則
有君若夏少康有臣若伍子胥向若隕讐雪怨
衆敗身㓕亦當隷跡醜徒編名逆黨者邪其疑
七也
論語曰夫周之德也三分天下有其二猶服事
殷按尚書云西伯戡黎殷始咎周夫姬氏爵乃
諸侯而輙行征伐結怨王室殊無媿畏此則春
秋荆蠻之㓕諸姬論語季氏之伐顓㬰也又按
其書曰朱雀(云云)文王受命稱王(云云)夫天無
二日地惟一人有殷猶存而王號遽立此即春
秋楚及吳越僣號而陵天子也然則戡黎㓕崇
自同王者服事之道理不如斯亦猶近者魏司
馬文王害權臣黜少帝坐加九錫行駕六馬及
其殁也而荀朂猶謂之人臣以終盖姬之事殷
當比馬之臣魏必稱周德之大者不亦虚為其
設也其疑八也
論語曰太伯可謂至德也已三以天下讓民無
德而稱焉按呂氏春秋所載(云云)斯則太王鍾
愛厥孫將立其父太伯年居長嫡地實妨賢向
若强顔苟視懐疑不去大則類衞伋之誅小則
同楚建之逐雖欲勿譲君親其立諸且太王之
殂太伯來赴季歴承考遺命推譲厥昆太伯以
形質已殘有辭獲免原夫毁兹玉體從彼被髮
者本以外絶嫌疑内釋猜忌譬雄鷄自㫁其尾
用獲免扵人犧者焉又按春秋晉士為申生之
將廢也曰為吳太伯猶有令名斯則太伯申生
事如一體直以出處有異故成敗不同若夫子
之論太伯也必美其因病成妍轉禍為福斯則
當矣如云可謂至德者無乃謬為其譽乎其疑
九也
尚書金縢篇云管蔡流言公將不利扵孺子左
傳云周公殺管叔而放蔡叔夫其不愛王室故
也按尚書君奭篇序云召公為保周公為師相
成王為左右召公不說斯則旦行不臣之禮挾
震主之威跡居疑似坐招訕謗雖奭以亞聖之
德負明允之才目覩其事猶懐憤懣況彼二叔
者才處中人地居下國側聞異議能不懷猜原
其推戈反噬事由誤誐而周公自以不諴遽加
顯戮與夫漢代赦淮南明帝寛阜陵一何逺哉
斯則周公扵友于之義薄矣而詩之所述用為
美談者何哉其疑十也
大抵自春秋以前尚書之事其作者述事如此
今取其正經雅言理有難曉諸子異說義或可
憑叅而㑹之以相研覆如異扵此則無論焉夫
逺古之書與近古之史非唯繁約不類故亦向
背皆殊何者近古之史也言唯詳備事罕甄擇
使夫學者覩一邦之政則善惡相叅觀一主之
才而賢愚殆半至扵逺古則不然夫其所録也
畧舉綱維務存褒諱尋其終始隱没者多甞試
言之向使漢魏晉宋之君生扵三代堯舜禹湯
之主出扵中葉俾史官易地而書各叙時事校
其得失固未可量若乃輪扁稱其糟粕孔氏述
其傳疑孟子曰盡信不如無書武成篇吾取其
二三䇿推此而言則逺古之書其妄甚矣豈比
夫王沉之不實沈約之多詐若斯而已㢤
史通卷第十三
史通卷第十四
　外篇
　　惑經第四(二十條)
昔孔宣父以大聖之德應運而生生人已來未
之有也故使三千弟子七十門人鑚仰不及請
益無倦然則尺有所短寸有所長其間切磋酬
對頗亦互聞得失何者覩仲由之不悅則矢天
厭以自明答言偃之絃歌則稱戯言以釋難斯
則聖人之設教其理含弘或援誓以表心或稱
非以受屈豈與夫庸儒末學文過飾非使夫問
者緘辭杜口懷疑不展若斯而已㦲嗟夫古今
世殊師授路隔恨不得親膺洒掃陪五尺之童
躬奉德音撫四科之友而徒以硏尋蠧簡穿鑿
遺文菁華乆謝糟粕為偶遂使理有未達無由
質疑是用握卷躊躇揮毫悱憤儻梁木斯壞魂
而有靈敢効接輿之歌輙同林放之問但孔氏
之立言行事刪詩讃易其義旣廣難以具論今
惟摭其史文評之扵後按夫子所修之史是曰
春秋切詳春秋之義其所未諭者有十二何者
趙孟以無辭伐國貶號為人𣏌伯以夷來朝降
爵稱子虞班晉上惡貪賄而先書楚長晉盟譏
無信而後列此則人倫臧否在我筆端直道而
行夫何所讓奚為齊鄭及楚國有弑君各以疾
赴遂皆書卒(年鄭子駟弑其君僖公十年齊人/昭元年公子圍弑其君郟敖襄七)
(子麋卒鄭伯頑卒齊侯陽生卒/弑其君悼公而春秋但書云楚)夫臣弑其君子
弑其父凡在含識皆知恥懼苟欺而可免則誰
不願然且官為正卿返不討賊地居冡嫡藥不
親嘗遂皆被以惡名播諸來葉必以彼三逆方
兹二弑躬為梟獍則漏網遺名跡涉瓜李乃擬
指顯録嫉惡之情豈其若是其所未諭一也(其)
(一條)
又案齊乞野幕之弑事起陽生楚靈乾谿之縊
禍由常夀而春秋捐其首謀捨其親弑(陳乞比/乞謂齊)
(比也/楚公子)亦何異魯酒薄而邯鄲圍城門火而魚
池及必如是則邾之閽者私憾射姑以其君急
而好潔可行欺以激怒遂傾瓶水沃庭俾廢爐
而爛卒斯亦罪之大者曷不書弑乎(弑邾子/宜書云閽)
其所未諭二也(其二條)
蓋明鏡之照物也妍媸必露不以毛嬙之靣或
有疵瑕而寢其鑒也虚空之傳嚮也清濁必聞
不以綿駒之歌時有娛曲而輟其應也夫史官
執簡宜類扵斯苟愛而知其醜憎而知其善善
惡必書斯為實録觀夫子修春秋也多為賢者
諱狄實㓕衞因桓恥而不書河陽召王成文羙
而稱狩斯則情兼向背志懷彼我苟書法其如
是也豈不使夫君子靡憚憲章雖玷白圭無慙
良史乎其所未諭三也(其三條)
哀八年及十三年公再與吳盟而皆不書(注云/八年)
(云盟不書何恥之故不録也/不書盟恥吳夷也十二年注)桓二年公及戎盟
戎實豺狼非我族類夫非所諱而仍諱謂當恥
而無恥求之折衷未見其宜其所未諭四也(其)
(四條)
諸國臣子非卿不書必以地来奔則雖賤亦志
斯豈非國之大事不可限以常流者耶如陽虎
盗入于讙擁陽關而外叛傳具其事經獨無聞
何哉且弓玉云亡猶獲顯記城邑失守反不沾
書略大存小理乖懲勸其所未諭五也(其五條)
按諸侯世嫡嗣業居䘮旣未成君不避其諱此
春秋之例也何為般野之殁皆書以名而惡視
之殂直云子卒其所未諭六也(其六條)
凡在人倫不得其死者邦君已上皆謂之弑卿
士已上通謂之殺此又春秋之例也按桓二年
書曰宋督弑其君與夷及其大夫孔父僖十年
又曰晉里克弑其君卓及其大夫荀息夫臣當
為殺而稱及與君弑同科苟弑殺不分則君臣
靡别者矣(義之故難通既未釋此疑共編於未諭/公羊傳曰及者何累也雖有此釋其)
(此也/他放)其所未諭七也(其七條)
夫臣子所書君父是黨雖事乖正直而理合名
教如魯之隱桓戕弑昭哀放逐姜氏淫奔子般
夭酷斯則邦之孔醜諱之可也如公送晉葬公
與吳盟為齊所止為邾所敗盟而不至㑹而後
期並諱而不書豈非煩碎之甚且按汲冡竹書
與晉春秋及紀年之載事也如重耳出奔惠公
見獲書其本國皆無所隱唯魯春秋之記其國
也則不然何者國家之事無大無小苟涉嫌疑動
稱恥諱厚誣來世奚獨多乎其所未諭八也(其)
(八條)
案昭十二年齊納北燕伯(傳/于陽)者何公子陽生
也(杜注云陽即唐燕之别邑/左傳曰納北燕伯欵于唐)子曰齊之事我
乃知之矣在側者曰子苟知之何以不革曰如
爾所不知何夫如是夫子之修春秋皆遵彼乖
僻習其訛謬凡所編次不加刋改者矣何為其
間則一褒一貶時有弛張或㳂或革曾無定體
其所未諭九也(其九條)
又書事之法其理宜明使讀者求一家之廢興
則前後相㑹討一人之出入則始末可尋如定
六年書鄭㓕許以許男斯歸而哀元年書許男
與楚圍蔡夫許既㓕矣君執家亡能重列諸侯
舉兵圍國者何哉盖其間行事必當有說經既
不書傳又闕載鈌畧如此尋繹難知其所未諭
十也(其十條)
按晉自魯閔公已前未通於上國至僖二年滅
下陽已降漸見於春秋盖始命行人自達於魯
也而瑣語晉春秋載魯國閔公時事言之甚詳
斯則聞事必書無假相赴者也盖當時國史它
皆倣此至於夫子所脩也則不然凡書異國皆
取來吿苟有所吿雖小必書如無其吿雖大亦
闕故宋飛六鷁小事也以有吿而書之晉滅三
邦大事也(魏㓕霍也/謂㓕耿滅)以無吿而闕之用使巨細
不均繁省失中(尋兹例之作也盖因周禮舊法/比夫諸國史記奚事獨為踈濶)
(成文/魯䇿)夫子既撰不刋之書為後王之則豈可仍
其過失而不中規矩乎其所未諭十一也(一條/其十)
盖君子以愽聞多識為工良史以實錄直書為
貴而春秋記他國之事必憑來者之辭而來者
所言多非其實或兵敗而不以敗吿君弑而不
以弑稱或宜以名而不以名或應以氏而不以
氏或春崩而以夏聞或秋塟而以冬赴皆承其
所說而書遂使眞偽莫分是非相亂其所未諭
十二也(其十二條)
凡所未諭其類尤多静言思之莫䆒所以豈夫
子之墻數仞不得其門者歟將丘也幸苟有過
人必知之者歟如其與奪請謝不敏(其十三條)
又世人以夫子固天所縱將聖多能便謂所著
春秋善無不備而審形者少隨聲者多相與雷
同莫之指實㩁而為論其虚美者有五焉按古
者國有史官具列時事觀汲冢所記皆與魯史
符同至如周之東遷其說稍備隱桓已上難得
而詳此其煩省皆與春秋不别又獲君曰止誅
臣曰刺殺其大夫曰殺執我行人鄭弃其師隕石
于宋五(弃師出瑣語晉春秋也/其事並出竹書紀年唯鄭)諸如此句多
是古史全文則知夫子之所修者但因其成事
就加雕飾仍舊而已有何力哉加以史䇿有闕
文時月有失次皆存而不正無所用心斯又不
可能而殫說而太史公云夫子為春秋筆則筆
削則削子夏之徒不能賛一辭其虚美一也(其)
(十四條)
又案宋襄公執滕子而誣之以得罪楚靈王弑
郟敖而赴之以疾亡春秋皆承吿而書曾無變
革是則無辜者反加以罪有罪者得隱其辜求
諸勸戒其義安在而左丘明論春秋之義云或
求名而不得或欲盖而彌彰善人勸焉淫人懼
焉其虛美二也(其十五條)
又春秋之所書本以褒貶為主故國語晉司馬
侯對其君悼公曰以其善行以其惡戒可謂德
義矣公曰孰能對曰羊舌盻習扵春秋至扵董
狐書法而不隱南史執簡而累進又寗殖出君
而卒自憂名在䇿書故知當時史臣各懷直筆
斯則有犯必死書法無捨者矣自夫子之修春
秋也盖他邦之簒賊其君者有三(解扵上/謂齊鄭楚巳)
本國之殺逐其君者有五(君被弑昭哀一主被/有隱閔般惡視此五)
(也/逐)莫不缺而靡録使其有逃名者而孟子云孔
子成春秋亂臣賊子懼無乃烏有之談歟其虛
美三也(其十六條)
又按春秋之文雖有成例或事同書異理殊書
一故太史公曰孔氏著春秋隱桓之間則彰至
定哀之際則㣲為其切當世之文而亡褒諱之
辭也斯則危行言遜吐剛茹柔推避以求全依
違以免禍而孟子云孔子曰知我者其惟春秋
乎罪我者其惟春秋乎其虛美四也(其十七條)
按趙穿殺君而稱宣子之弑江乙亡布而稱令
尹所盗此則春秋之世有識之士莫不㣲婉其
辭隱晦其說斯盖當時之恒事習俗所常行而
固云仲尼殁而㣲言絶觀㣲言之作豈獨宣父
者耶其虛美五也(其十八條)
考兹衆美徵其本源良由達者相承儒敎傳授
既欲神其事故談過其實語曰衆善焉必察之
孟子曰堯舜不勝其美桀紂不勝其惡尋世之
言春秋者得非覩衆善而不察同堯舜之多美
者乎(其十九條)
昔王充說論有問孔之篇雖論語群言多見指
擿而春秋雜義曾未發明是用廣彼舊疑增其
新覺將來學者幸為詳之(其二十條)
　　　申左第五
古之人言春秋三傳者多矣戰國之世其事罕
聞當前漢專用公羊宣皇已降穀梁又立扵學
至成帝世劉歆始重左氏而書不列學官大抵
自古重兩傳而輕左氏者固非一家美左氏而
議兩傳者亦非一族互相攻擊各自朋黨聒籠
紛竸是非莫分然則儒者之學苟以專精為主
其扵治章句通訓釋斯則可也至扵論大躰舉
宏綱則言罕兼統理無要害故使今古疑滯莫
得而申者焉必揚㩁而論之言傳者固當以左
氏為首但自古學左氏者談之又不得其情如
賈逵撰左氏長義稱在秦者為劉氏乃漢室所
宜推先但取恱當時殊無足採又按桓譚新論
曰左氏傳扵經猶衣之表裏而東觀漢記陳元
奏云光武興立左氏而桓譚衛宏並共詆訾故
中道而廢班固藝文志云丘明與孔子觀魯史
記而作春秋有所貶損事形扵傳懼罹時難故
隱其書末世口說流行遂有公羊穀梁鄒氏夾
氏諸傳而於固集復有難左氏九條三評等科
夫以一家之言一人之說而參差相背前後不
同斯文不足觀也夫觧難者以理為本如理有
所闕欲令有識心服不亦難乎今聊次其所疑
列之於後
盖左氏之義有三長而二傳之義有五短按春
秋昭二年韓宣子來聘觀書於太史氏見魯春
秋曰周禮盡在魯矣吾乃今知周公之德與周
之所以王也然春秋之作始自姬旦成諸仲尼
丘明之傳所有筆削及發凡例皆得周典(釋例/杜預)
(辨義之精者曲以所通無他凡例也左丘明則/公羊糓梁之論春秋皆因事以起問因所問以)
(例者皆周公之舊制者也/周禮以為本諸稱凡以發)傳孔子教故能成不
刋之書著將來之法其長一也又按哀三年魯
司鐸火南宮敬叔命周人出御書之時於魯文
籍最備丘明既躬為太史愽總羣書至如檮杌
紀年之流鄭書晉志之類凡此諸籍莫不畢覩
其傳廣包它國每事皆詳其長二也論語子曰
左丘明耻之丘亦耻之夫以同聖之才而膺授
經之托加以達者七十弟子三千逺自四方同
在一國於是上詢夫子下訪其徒凡所採摭實
廣聞見其長三也如穀梁公羊者生於異國長
自後來語地則與魯史相違論時則與宣尼不
接安得以傳聞之說而與親見者爭先乎譬猶
近世漢之太史晉之著作撰成國典時號正言
既而先賢耆舊(益部耆舊傳襄陽耆舊傳等書/謂楚國先賢傳汝南先賢行狀)
語林世說竟造異端强書他事夫以傳自委巷
而將班馬抗衡訪書古老而與子孫並列斯則
難矣彼二傳之方左氏亦奚異於此哉其短一
也左氏述臧哀伯諌桓納鼎周内史美其讜言
王子朝吿于諸侯閔馬父嘉其辨說凡如此類
其數實多斯盖當時發言形於翰墨立言不朽
播於他邦而丘明仍其本語就加編次亦猶近
代史記載樂毅李斯之文漢書晁錯賈生之筆
尋其實也豈是子長筆削孟堅雌黄所稱者哉
觀二傳所載有異於此其錄人言也語乃齟齬
文皆瑣碎夫如是者何哉盖彼得史臣之簡書
此傳流俗之口說故使隆促各異豐儉不同其
短二也尋左氏載諸大夫詞令行人應荅其文
典而美其語博而奥(王納帶王孫勞楚而論九/如僖伯諌君觀魚富辰諌)
(援引皆據禮經之類是也/鼎季札觀樂而談國風其所)述逺古則委曲如
存(舜舉八元八凱魏絳荅晉悼公引虞人之箴/如郯子聘魯言少昊以鳥名官季孫行父稱)
(其事明白非是厚誣之類/子革諷楚靈王誦祈招之詞)徴近代則循環可
覆(晉用晉士渥濁諌殺荀林父說文公敗楚於/如呂相絶秦述兩國世隙聲子班荆稱楚材)
(食析骸以釁猶無城下之盟祝他稱踐土盟晉/城濮有憂色子服景伯謂呉云楚圍宋易子而)
(甲午之類也/重耳魯申蔡)必料其功用厚薄指意深淺諒非
經營草創出自一時琢磨潤色獨成一手斯盖
當時國史已有成文丘明但編而次之配經稱
傳而已也如二傳者記言載事失彼菁華尋源
討本取諸胷臆夫自我作古無所凖繩故理甚
迂僻言多鄙野比諸左氏不可同年其短三也
按二傳雖以釋經為主其缺漏不可殫論如經
云薨而左傳云公子圍所殺及公羊作傳重述
經文無所發明依違而已其短四也漢書載成
方遂詐稱戾太子至於闕下雋不疑曰昔衛蒯
瞶得罪於先君將入國太子輙拒而不納春秋
是之遂命執以屬吏霍光由是始重儒學按雋
生所引乃公羊正文如論語冉有曰夫子為衛
君乎子貢曰夫子不為也何則父子爭國梟獍
為曹禮法不容名教同嫉而公羊釋義反以衛
輒為賢是違夫子之教失聖人之㫖奬進惡徒
疑誤後學其短五也若以彼三長校兹五短勝
負之理為主而於内則為國隱惡於外則承赴
而書求其本事太半失實已於疑經篇載之詳
矣尋斯義之作也盖是周禮之故事魯國之遺
文夫子因而修之亦存舊制而已至於實錄付
之丘明用使善惡必彰真偽盡露向使孔經獨
用左傳不作則當代行事安得而詳者哉盖語
曰仲尼修春秋逆臣賊子懼又曰春秋之義也
欲盖而彰求名而亡善人勸焉淫人懼焉尋春
秋所書實乖此義而左傳所錄無媿斯言此則
傳之與經其猶一體廢一不可相須而成如謂
不然則何者稱為勸戒者哉(侯無加民之惡而/杜預釋例曰凡諸)
(國史承以書於䇿而簡牘之記具有失得因示/無人以執皆時之赴吿欲重其罪以加民為辭)
(失也按杜氏此釋實得經傳之情者也/虛實故左傳隨實而著本狀以明其得)儒者苟
譏左氏作傳多敘經外别事如楚鄭與齊三國
之賊隱桓昭襄四君之簒逐其外則承吿如彼
其内則隱諱如此若無左氏立傳其事無由獲
知然設使世人習春秋而唯取兩傳也則當其
時二百四十年行事茫然闕如俾後來學者代
成聾瞽者矣且當秦漢之世左氏未行遂使五
經雜史百家諸子其言河漢無所遵憑故其記
事也當晉景行覇公室方强而云韓氏攻趙有
程嬰杵臼之事(趙世家/出史記)魯侯禦宋得雋乗丘而
云莊公敗績有馬驚流矢之禍楚晉相遇唯在
邲役而云二國交戰置師於兩堂(新書/出賈誼)子罕
相國宋睦於晉而云晉將伐宋覘其哭於陽門
介夫乃止(記/出禮)魯師㓕項晉止僖公而云項實
齊桓所滅春秋為賢諱(羊傳/出公)襄年再盟君臣和
叶而云諸侯失正大夫皆執國權(梁傳/出穀)其記時
也盖秦穆居春秋之始而云其女為荆昭夫人
(女傳/出烈)韓魏處戰國之時而云其君陪楚莊王葬
焉(滑稽傳/出史記)列子書論尼父而云生在鄭穆之年
(七錄/出劉向)扁鵲醫療虢公而云時當趙簡子之日
(扁鵲傳/出史記)欒書仕於周而云以晉文如獵犯顏直
言(新序/出劉向)荀息死於奚齊而云觀晉靈作臺累
碁申誡(說苑/出劉向)或以先為後或以後為先日月
顛倒上下翻覆古來君子曾無所疑及左傳既
行而其失自顯語其弘益不亦多乎而世之學
者猶未之悟所謂忘我大德日用而不知者焉
然自丘明之後迄及魏滅年將千祀其書寢廢
至晉太康年中汲冡獲書全同左氏(書尋亦亡/汲冡所得)
(秋時事與左氏同師春多載春秋時筮者繇辭/逸今惟紀年瑣語師春在焉按紀年瑣語載春)
(無一字差舛/將左氏相校遂)故束晳云若使此書出於漢世
劉歆不作五原太守矣於是摯虞束晳引其義
以相明王接荀顗取其文以相證杜預申以注
釋(釋謂釋例/注謂注解)于寳籍為晉紀(紀敘例中/事具于寳晉)由是
世稱實錄不復言非其書漸行物無異議故孔
子曰吾志在春秋行在孝經於是授春秋於丘
明授孝經於曾子史記云孔子西觀周室論史
記舊聞次春秋七十子之徒口授其㫖傳所刺
譏褒諱之文不可以書見也魯君子左丘明懼
弟子人各異端失其真意故因孔氏史記具論
其語成左氏春秋夫學者苟徵此二說以考三
傳亦足以定是非明真偽者矣何必觀汲冡而
後信者乎以此而言則三傳之優劣見矣

史通卷第十四
史通卷第十五
　外篇
　　　點繁第六(十一條)
夫史之繁文已扵敘事篇言之詳矣然凡俗難
曉下愚不移雖七卷成言而三隅莫反盖語曰
百聞不如一見是以聚米為谷賊虜之虛實可
知畫地成圖山川之形勢易悉昔陶隱居本草
藥有冷熱味者朱墨點其名阮孝緒七録書有
文悳殿丹筆寫其字由是區分有别品類可知
今輙擬其事鈔自古史傳文有繁者皆以筆點
其上(雌黄並得/其點用朱粉)凡字經點者盡宜去之如其
間有文句虧缺者細書側注於其右(用朱粉雄/其側書亦)
(注者用朱黄以此為則/黄等如正行用粉則别)或囘易數字或加足片
言俾分布得所彌縫無闕庻觀者易悟其失自
彰知必摭實而談是非苟誣前哲
孔子家語曰魯公索氏將祭而亡其牲孔子聞
之曰公索氏不及二年矣一年而亡門人問曰
昔公索氏亡其祭牲而夫子曰不及二年必亡
今果如期而亡夫子何以知然(四字/除二十)家語
曰晉將伐宋使覘之宋陽門之介夫死司城
子罕哭之哀覘者反言於晉侯曰宋陽門之
介夫死司城子罕哭之哀民咸悅矣宋殆未
可伐也(字移三字/除二十一)史記五帝本紀曰諸侯之
朝覲者不之丹朱而之舜百姓之獄訟者不
之丹朱而之舜謳謌者不之丹朱而謳謌舜
舜年二十以孝聞三十而帝堯問可用者(云)
(云)堯舉之(加七字/除二十九)夏本紀曰禹之父曰鯀
鯀之父曰帝顓帝顓之父曰昌意昌意之父曰
黄帝禹者黄帝之玄孫而顓頊之孫也禹之曾
大父曰昌意及父鯀皆不得在帝位為人臣(五/除)
(頊祖矣此篇下云禹是顓頊孫則其上不得更/十七字加五字按顓頊紀中已具云黄帝是顓)
(則於下文不當復云為人臣今就於朱㸃之中/言黄帝之玄孫既上云昌意父鯀不得在帝位)
(筆削庸可盡乎/復有此重復造次)項羽本紀曰項籍者下相人
也字羽起時年二十四其季父項梁梁父楚將
項燕為秦將王翦所殺者也項氏世世楚將封
於項故姓項氏(四字釐革其次序/除三十字加二十)呂氏本紀曰呂
太后者高祖㣲時妃也生孝惠帝魯元公王及
高祖為漢王得定陶戚姬愛幸生趙隱王如意
高祖嫌孝惠為人仁弱高祖以為不類我常欲
廢太子立戚姬子如意類我又戚姬幸常獨從
上之關東日夜泣涕欲立其子如意以代太子
呂后年長常留守希見上益踈如意立為趙王
後幾代太子者數矣頼大臣諍之及留侯䇿太
子得無廢(良等傳過為重矣今又見於呂后紀/此事見高惠二紀及諸王叔孫通張)
(十五字加十二字/固可畧而不言除七)宋世家曰初元公之孫紏
景公殺之景公卒紏之公子特攻殺太子而自
立是為昭公昭公父公孫紏紏父褍秦即元公
少子也景公殺昭公父紏故昭公怨殺太子而
自立(加十三字/除三十六字)三王世家曰大司馬臣去病
昩死再拜上䟽皇帝陛下陛下過聽使臣去病
待罪行間宜專邉塞之思慮暴骸中野無以報
乃敢惟他議以干用事者誠見陛下憂勞天下
哀憐百姓以自忘虧膳貶樂損郎員皇子頼天
能勝衣趨拜至今無號位師傳官陛下恭讓不
恤群臣私望不敢越職而言臣切不勝犬馬之
心昧死願陛下詔有司因盛夏吉時定皇子位
唯陛下幸察臣去病昧死再拜以聞皇帝陛下
三月乙亥御史臣光守尚書令奏未央制曰下
御史六年三月戊申朔乙亥御史臣光尚書令
丞非下御史書到言丞相臣青翟御史大夫臣
湯太常臣充大行令臣息太子少傅臣安行宗
正事昧死上言大司馬臣去病上䟽曰陛下過
聽使臣去病待罪行間宜專邉塞之思慮暴骸
中野無以報乃敢惟他議以干用事者誠見陛
下憂勞天下哀怜百姓以自忘虧膳貶樂損郎
貟皇子頼天能勝衣趍拜至今無號位師傅官
陛下恭讓不恤羣臣私望不敢越職而言臣切
不勝犬馬之心昧死願陛下詔有司因盛夏吉
時定皇子位唯陛下幸察制曰下御史臣與中
二千石臣賀等議曰古者裂地立國並建諸侯
以承天子所以尊宗廟重社稷也今臣去病上䟽
不忘其職因以宣恩乃道天子卑讓自貶以勞
天下慮皇子未有號位臣青翟臣湯等昧死請
立皇子臣閎臣旦臣胥為諸侯王昧死請所立
國名除(一百八十四字加一字)已上有言語相
重者今畧點廢如此但此一篇所記全宜削除
今輙具列扵斯籍為鑒戒者爾凡為史者國有
詔誥十分不當取其一焉故漢元帝詔曰蓋聞
安民之道本由隂陽間者隂陽錯謬風雨不時
朕之不德庶㡬羣公有敢言朕之過者今則不
然媮合苟從未肯極言朕甚閔焉永惟蒸庶之
饑寒逺離父母妻子勞扵非業之作衛扵不居
之宫恐非所以佐隂陽之道也其罷甘泉建章
宮衛士各令就農百官各省費條奏毋有所諱
有司勉之母犯四時之禁丞相御史舉天下明
隂陽灾異者各三人及荀恱撰漢紀略其文曰
朕惟衆庶之飢寒逺離父母妻子勞扵非業之
作衛扵不居之宮其罷甘泉建章宮衛士各令
就農丞相御史舉天下明隂陽灾異者各三人
自餘抄撮佗皆倣此近則天朝諸撰史者凡有
制誥一字不遺唯去詔首稱門下詔尾云主者
施行而已時武承嗣監修國史見之大怒謂史
官曰公軰是何人而敢輙减詔書自是史官寫
詔書雖門下賛詔亦録後予聞此說每唱嘆而
已必以三王世家相比其煩碎則又甚扵斯是
知史官之愚其来尚矣今之作者何獨笑武承
嗣而已哉魏公子傳曰髙祖始㣲少時數聞公
子賢及即天子位每過大梁常祠公子髙祖十
二年從撃黥布還為公子置守冡五家世世歲
以四時奉祠公子太史公曰吾過大梁之墟求
問其所謂夷門以徵信陵君故事說者云當戰
國之時夷門者城之東門也天下諸公子亦有
嘉士者矣然而信陵君之接岩穴隱者不恥下
交名冠諸侯有以也高祖每過之祠奉不絶(十/除)
(○十字/五字加)魯仲連傳曰仲連好竒偉倜儻之畫而
不肯仕官任職好持髙節遊扵趙孝成王時而
秦王使白起破趙長平之軍前後四十餘萬秦
遂東圍邯鄲趙王恐諸侯之救兵莫敢撃秦魏
安釐王使將軍晉鄙救趙畏秦止扵蕩隂不進
魏王使客將軍新垣衍間入邯鄲因平原君謂
趙王曰秦所以急圍趙者前與齊涽王争強為
帝已而復歸帝號今齊涽王已益弱今惟秦雄
天下此非必貪邯鄲其意欲復求為帝趙誠發
使尊秦昭王為帝秦必喜罷兵去平原君猶豫
未有所決此時魯連適逰趙㑹秦圍趙聞魏將
欲令趙尊秦為帝乃見平原君曰事將奈何平
原君曰勝也何敢言事前亡四十萬之衆於外
今又内圍邯鄲而不去魏王使客將軍新垣衍
令趙帝秦今其人在此勝也何敢言事魯連曰
吾始以君爲天下之賢公子也吾乃今然後知
君非天下之賢公子也梁客新垣衍安在吾請
爲君責而歸之平原君曰勝請爲紹介而見之
於先生平原君遂見新垣衍曰東國有魯連先生
者今其人在此勝請爲紹介交之扵將軍新垣
衍曰吾聞魯連先生齊之髙士也衍人臣也使
事有職吾不願見魯連先生平原君曰勝已洩
之矣新垣衍許諾魯連見新垣衍而無言新垣
衍曰吾視居此圍城之中皆有求平原君者也
今吾觀先生之玉貌非有所求扵平原君者也
曷居此重圍之中而不去魯連(云云)梁未觀秦
稱帝之害也使梁觀秦稱帝之害則必助趙矣
新垣衍曰秦稱帝之害何如魯連曰(云/云)吾將使
秦王烹醢梁王新垣衍怏然不恱曰嘻亦甚矣
先生之言也先生又焉能使秦王烹醢梁王魯
連曰固矣吾將言之今秦萬乘之國也梁亦萬
乘之國也俱據萬乘之國各有稱王之名睹其
一戰而勝欲從而帝之(云/云)扵是新垣衍𧺫再拜
而謝曰始以先生為庸人吾乃今日知先生為
天下之士也適㑹魏公子無忌奪晉鄙軍以救
趙撃秦軍遂引而去扵是平原君欲封魯連辭
謝者三終不肯受平原君乃致酒酒酣起前以
千金為魯連夀(七十五字加七字/云云除三百)屈原傳漢有
賈生為長沙王大傳過湘水投書以吊屈原賈
生名誼洛陽人也謫賈生為長沙王太傅賈生
既辭徃聞長沙卑濕自以為夀不得長又以謫
去意不自得及渡湘水為賦以吊屈原其詞曰
(云/云)賈生為長沙傳三年有鴞飛入賈生舎止扵
坐隅楚人命鴞曰鵩賈生既以謫居長沙卑濕
自恐夀不得長傷悼之乃為賦以自廣其詞曰
(云云)懷王騎墮馬而死無後賈生自傷無状歲
餘亦死時年三十二矣(字加三字/除七十六)扁鵲倉公傳
曰太倉公者齊太倉長臨淄人也姓淳于名意
少而喜醫方術高后八年更受師同郡元里公
乘陽慶慶年七十餘無子使意盡去其故方更
悉以禁方與之傳黃帝扁鵲之脉書五色診病
知人死生多驗詔問所爲治病死生驗者幾何
人主名爲誰詔問故太倉長臣意方伎所長及
所能治病有其書無有皆安受學受學㡬何歲
嘗有所驗何縣里人也何病醫藥與其病之状
皆何如其悉以對臣意對曰自意少時喜藥醫
方試之多不驗者至髙皇后八年中得見師臨
淄元里公乘陽慶已年七十餘意得見事之謂
意曰盡去而方書非是也慶有古先道遺傳黄
帝扁鵲之脉書五色診病知人死生決嫌疑定
可治及藥書甚精我家給富心愛公欲盡以我
禁方書悉教公臣意即曰幸甚非意之所敢望
也臣意即避席再拜謁受其脉書上下經五色
診奇咳術揆度隂陽外變藥論石神接隂陽禁
書受讀解驗之可一年明歲即驗然尚未精也
要事之三年所常以為人診病决死生有驗精
良今慶已死十年臣意年盡三十九也齊侍史
成自言病頭痛臣意診其脈吿曰君之病惡不可
言也(驗事除二百九十五字/已上皆述一生醫療効)
宋世家初云襄公嗣位仍謂為宋襄公不去宋襄
公二字呉世家云闔閭越世家云勾踐每扵其號
上加呉王越王字句句未嘗捨之孟嘗君傳曰馮
公形容状貌甚辨按形容状貌同是一說而敷演
重出分為四言凡如此流不可勝載其十二諸侯
表曰孔子次春秋約其辭文去其煩重又屈原傳
曰其文約其辭㣲觀子長此言實有深鑒及自撰
史記榛蕪若此豈所謂非言之難而行之難乎
漢書龔遂傳曰上遣使者徵遂議曹王生請從
功曹以為王生每嗜酒亡節度不可從遂不聽
從至京師王生日飲酒不視太守㑹遂引入官
王生醉從後呼曰明府且止願有所白遂還問
其故王生曰天子即問君何以治渤海君不可
有所陳對冝曰皆聖主之德非小臣之力也遂
受其言既至前上果問以治状遂對如王生天
子悅其有讓笑曰君安得長者之言而稱之遂
因前曰臣非知此乃臣議曹敎戒臣也(云云)上
以議曹王生為水衡丞(四字/除八十)新晉書袁宏傳
曰袁宏有逸才文章絶美曾為詠史詩是其風
情所寄少孤貧以運租自業謝尚時鎭牛渚秋
夜乗月率爾與左右㣲服泛江㑹宏在舫中諷
其所作詠史詩詠聲既清亮詞又藻麗遂駐聽乆
之遣問焉答云是袁臨汝所誦詩即其詠史之
作也尚頃率有勝致即迎升舟與之談論申旦
不寐自此名譽日茂(云云)從桓温北伐作北征
賦其文之髙者甞與王珣伏滔同在桓温坐温
令滔讀其北征賦至聞所傳扵相傳云獲麟扵
此野誕靈物以瑞德奚受體於虞者疚尼父之
慟泣似實慟而非假豈一性之足傷乃致傷扵
天下其本至此便改韻珣云此賦方傳千載無
容率爾今扵天下之後便改移韻從事然扵寫
送之致似為未盡滔云得益寫韻一句或為小
勝宏應聲答曰感不絶扵予心愬流風而獨寫
(云/云)謝安甞賞其機對辨速後安為楊州刺史自
吏部郎出為東陽郡乃祖道扵冶亭時賢皆集
謝安欲以卒迫試之臨别執其手願就左右以
一扇而授之曰聊以贈行宏應聲答曰輒當奉
揚仁風慰彼黎庶顧者無不歎服時人歎其卒
而能要焉(說除一百一十四字加一十九字/此事出檀道鸞晉陽秋及劉義慶世)十
六國春秋曰郭瑀有女始笄妙選良偶有心於
劉昞遂别設一席於座前謂諸弟子曰吾有一
女年向成長欲覔一快女婿誰坐此席者吾當
婿焉昞遂奮衣來坐神志湛然曰向聞先生欲
求怏女婿其人也(除二十三字)
史通卷之十五
史通卷第十六
　外篇
　　雜說上第七(二十五條)
　　　春秋二條
按春秋之書弑也稱君君無道稱臣臣之罪如
齊之簡公未聞失德陳恒構逆罪莫大焉而哀
十四年書齊人弑其君壬于舒州斯則賢君見
抑而賊臣是黨求諸舊例理獨有違但此是絶
筆獲麟之後弟子追書其事豈由以索續組不
類將聖之能者乎何其乖刺之甚也
按春秋左氏傳釋經云滅而不有其地曰入如
入陳入衛入鄭入許即其義也至栢舉之役于
常之敗庚辰呉入楚獨書以郢夫諸侯列爵並建
國都惟取國名不稱都號何為郢之見入遺其
楚名比扵它例一何乖踳尋二傳所載皆云入
楚豈左氏之本獨為謬歟
　　　左氏傳二條
左氏之敘事也述行師則簿領盈視叱聒沸騰
論備火則區分在目修飾峻整言勝㨗則收獲
都盡記奔敗則披靡橫前申盟誓則慷慨有餘
稱譎詐則欺誣可見談恩惠則煦如春日紀嚴
切則凜若秋霜敘興邦則滋味無量陳亾國則
凄凉可憫或膄辭潤簡牘或羙句入詠謌跌宕
而不群縱橫而自得若斯才者殆將工侔造化
思渉鬼神著述罕聞古今之卓絶如二傳之敘
事也榛蕪溢句疣贅滿行華多而少實言拙而
寡味若必方扵左氏也非惟不可為魯衛之政
差肩鴈行亦有雲泥路阻君臣禮隔者矣
左傳稱仲尼曰鮑莊子之智不如葵葵猶能衞
其足夫有生而無識有質而無性者其惟草木
乎然自枯自脆而已必言其含靈畜智隱身違
禍則無其義也尋葵之向日傾心本不衛足由
人覩其形似强為立名亦由今俗文士謂鳥鳴
為啼花發為笑花之與鳥又安有咲啼之情哉
必以人無喜怒不知哀樂便云其智不如花花
猶善笑其智不如鳥鳥猶善啼可謂之讜言哉
如鮑莊子之智不如葵葵猶能衞其足則謂智
不如花花猶善笑智不如鳥鳥猶善啼皆可謂
一例也而左氏録夫子一時戯言以為千載篤
論成㣲婉之深累玷良直之高範不其惜乎
　　　公羊傳二條
公羊云許世子止弑其君曷為加弑譏子道之
不盡也其次因言樂正子春之視疾以明許世
子之得罪尋子春孝道義感神明固以方駕曽
閔連蹤丁郭苟事親不逮樂正便以弑逆加名
斯擬失其流責非其罪盖公羊樂正俱出孔父
門人思欲更相引重曲加談述所以樂正行事
無理輙書故使編次不倫比喻非類言之可為
嗤恠也
語曰彭蠡之濵以魚食犬斯則地之所富物不
稱珎按齊宻邇海隅鱗介惟錯故上客食肉中
客食魚斯即齊之舊俗也然食魴鱠鯉詩人所
貴必施諸他國是曰珎羞如公羊傳云晉靈公
使勇士殺趙盾見其方食魚飱曰子為晉國重
卿而食魚飱是子之儉也吾不忍殺子盖公羊
生自齊邦不詳晉物以東土所賤謂西州亦然
遂目彼嘉饌呼為菲食著之實錄以為格言非
唯與左氏有乖亦扵物理全爽者矣
　　　汲冡紀年一條
語曰傳聞不如所見斯則史之所述其謬已甚
况乃傳寫舊記而違其本録者乎至如虞夏商
周之書春秋所記之說可謂備矣而竹書紀年
出扵晉代學者始知后啓殺益太甲誅伊尹文
王殺季歴鄭桓公厲王之子則與經典所載乖
剌甚多又孟子曰晉謂春秋為乘尋汲冡璅語
即乘之流邪其晉春秋篇云平公疾夢朱羆窺
屏左氏亦載斯事而云夢黄熊入門必欲捨傳
聞而取所見則左傳非而晉文實矣嗚呼向若
二書不出學者為古所惑則代成聾瞽無由覺
悟也
　　　史記八條
夫編年叙事混雜難辨紀傳成躰區别易觀昔
讀太史公書每怪其所採多是周書國語世本
戰國䇿之流近見皇家所撰晉史其所採亦多
是短部小書省功易閱者若語林世說搜神記
幽明録之類是也如曹于兩氏紀孫檀二陽秋
則皆不之取故其中所載羙事遺略甚多(民曹/劉遺)
(扵今晉書則了無其名/續皆扵檀氏春秋有傳至)若以古方今則知太
史公亦同其失矣斯則遷之所録甚為膚淺而
班氏稱其勤者何哉孟堅又云劉向揚雄愽極
群書皆服其善叙事豈時無英秀易為雄覇者
乎不然何虚譽之甚也史記鄧通傳云帝崩景
帝立向若但云景帝立不言文帝崩斯亦可知
矣何用兼書其事乎
又倉公傳稱其傳黃帝扁鵲之脉書五色診病
知人死生决嫌疑定可治召問其所長對曰傳
黃帝扁鵲之脉書以下他文盡同上說夫上旣
有其事下又載其言言事雖殊委曲何别按遷
之所述多有此類而劉揚服其善叙事也何哉
太史公撰孔子世家多採論語舊說至管晏列
傳則不取其本書(晏子也/謂管子)以為時俗所有故不
復更載也按論語行扵講肆列扵學官重加編
勒秪覺煩費如管晏者諸子雜家經史外事弃
而不録實杜異聞夫以可除而不除宜取而不
取以兹著述未覩厥義
昔孔子力可翹関不以力稱何則大聖之德具
美者衆不可以一介標末持為百行端首也至
如達者七十分以四科而太史公述儒林則不
取㳺夏之文學著循吏則不言冉季之政事至
於貨殖為傳獨以子貢居先掩惡揚善旣忘此
義成人之美不其缺如司馬遷序傳云為太史
公十年而遭李陵之禍幽扵縲絏廼喟然而嘆
曰是予之罪也身虧不用矣自叙如此何其畧
哉夫云遭李陵之禍幽扵縲絏者乍似同陵䧟
沒遂寘扵刑又似為陵所䧟獲罪扵國遂令讀
者難得而詳頼班固載其與任安書書中具述
被刑所以儻無此録何以克明其事者乎
漢書載子長與任少卿書歴說自古述作皆因
患而起末云不韋遷蜀世傳吕覧按吕氏修撰
也廣招俊客比跡春秋共集異聞擬書荀孟思
刋一字購以千金則當時宣布為日乆矣豈以
遷蜀之後方始傳乎且必以身旣流移書方見
重則又非關作者本因發憤著書之義也而輙
引以自喻豈其倫乎若要多舉故事成其博學
何不云虞卿窮愁著書八篇而曰不韋遷蜀世
傳吕覽斯蓋識有不該思之未審耳
昔春秋之時齊有夙沙衛者拒晉殿師郭最稱
辱伐魯行唁臧堅抉死此閹官見鄙其事尤著
者也而太史公與任少卿書論自古刑餘之人
為士君子所賤者唯以彌子瑕為始何淺近之
甚邪但夙沙出左氏傳漢代其書不行故子長
不之見也夫博考前古而捨兹不載至扵乗傳
車探禹穴亦何為者哉
魏世家太史公曰說者皆曰魏以不用信陵君
故國削弱至扵亡余以為不然天方令秦平海
内其業未成魏雖得阿衡之徒曷益乎夫論成
敗者固當以人事為主必惟命而言則其理悖
矣蓋晉之獲也由夷吾之愎諫秦之㓕也由胡
亥之無道周之季也由幽王之惑褒姒魯之逐
也由稠父之違子家然則敗晉扵韓狐突已志
其兆亡秦者胡始皇乆銘其說檿弧箕服章扵
宣厲之年徵褰與襦顯自文成之世惡名早著
天孽難逃假使彼四君才若桓文德同湯武其
若之何苟推此理而言則亡國之君他皆倣此
安得扵魏無譏責者㦲夫國之將亡也若斯則
其將興也亦然蓋魏後之為公子也其筮曰八
世莫之與京畢氏之為大夫也其占曰萬名其
後必大姬宗之在水滸也鸑鷟鳴扵岐山劉姓
之在中陽也蛟龍䧏扵豐澤斯皆瑞表扵先而
福居其後向使四君德不半古才不逮人終能
坐登大寳自致宸極矣乎必如太史公之議也
則亦當以其命有必至理無可辤不復嗟其智
能頌其神武者矣夫推命而論興滅委運而忘
褒貶以之垂誡其不惑乎自兹以後作者著述
徃徃而然如魚豢魏略虞世南帝王論或敘遼
東公孫之敗(有彗星出於箕而上徹是謂掃除/魚豢魏略議曰當青龍景初之除)
(不設而淫濫首施以取族滅殆天意也/遼東而更置也苟其如此人不能違則德教)或述
江左陳氏之亡(有㑹稽人史溥為楊州從事夣/虞世南帝王畧論曰永定元年)
(㸔之有文曰陳氏五主三十四年諒知㝠數非/人着朱衣武冠自天而下手執金版有文字傳)
(事/獨人)其理並以命而言可謂與子長同病者也
　　　諸漢史十條
漢書孝成紀賛曰成帝善修容儀升車正立不
内顧不疾言不親指臨朝淵嘿尊嚴若神可謂
穆穆天子之容貌矣又五行志曰成帝好㣲行
選期門郎及私奴各十餘人皆白衣袒幘自稱
富平侯家或乗小車御者在茵上或駿騎出入
遠至旁縣故谷永諌曰陛下晝夜在路獨與小
人相隨亂服共坐溷淆無别公卿百寮不知陛
下所在積有數年由斯而言則成帝魚服嫚逰
鳥集無度雖外飾威重而内肆輕薄人君之望
不其缺如觀孟堅紀志所言前後自相矛盾者矣
觀太史公之創表也扵帝王則敘其子孫扵公
侯則紀其年月列行縈紆以相属編字戢孴而
相排雖燕越萬里而扵徑寸之内犬牙可接雖
昭穆九代而扵方寸之中鴈行有敘使讀書者
閱文便覩舉目可詳此其所以為快也如班氏
之古今人表者惟以品藻賢愚激揚善惡為務
爾既非國家逓襲禄位相承而亦複界重行狹
書細字比扵它表殆非其類歟蓋人列古今本
殊表限必恡而不去則宜以志名篇始自上上
終于下下並當明為標榜顯列科條以種類為
篇章持優劣為次第仍每扵篇後云若干品凡
若干人亦猶地理志肇述京華末陳邉塞先列
州郡後言户口也
自漢已降作者多門雖新書已行而舊録仍在
必校其則可得而言按劉氏初興書惟陸賈而
已子長述楚漢之事專據此書譬夫行不由徑
出不由户未之聞也然觀遷之所載徃徃與舊
不同如酈生之初謁沛公髙祖之長歌鴻鵠非
惟文句有别遂乃事理皆殊又韓王名信都而
輙去都字用使稱其名姓全與淮隂不别班氏
一凖太史書無更張靜言思之深所未了
司馬遷之敘傳也始自初生及乎行歷事無巨
細莫不備陳可謂審矣而竟不書其字者豈墨
生所謂大忘也者乎而班固仍其本傳了無損
益此又韓子所以致守株之說也如固之為遷
傳也其初宜云遷字子長馮翊陽夏人其序曰
(云云)至扵事終則言其自敘如此著述之體不
當如是耶馬卿為自敘傳具在其集中子長因
録斯篇即為列傳班氏仍舊曾無改奪固扵馬
楊傳末皆云遷雄之自敘如此至扵相如篇下
獨無此言蓋止憑太史之書未見文園之集故
使言無畫一其例不純
漢書東方朔傳委瑣煩碎不類諸篇且不述其
亡殁嵗時及子孫繼嗣正與司馬遷楊雄傳相
類尋其傳體必曼倩之自敘也但班氏脫略故
世莫之知
蘇子卿父建行事甚寡韋玄成父孟德業稍多
漢書編蘇氏之傳則先以蘇建標名列韋相之
篇則不以韋孟冠首並其失也
班固稱項羽弑義帝自取天亡又云于公髙門
以待封嚴毋掃地以待䘮如固斯言則深信夫
天怨神怒福善禍淫者矣至扵其賦幽通也復
以天命乆定非理所移故善惡無徵報施多爽
斯則同理異說前後自相矛盾者焉
或問張輔著班馬優劣論云遷敘三千年事五
十萬言固敘二百年事八十萬言是固不如遷
也斯言為是乎荅曰不然也按太史公書上𧺫
黃帝下盡宗周年代雖存事跡殊畧至扵戰國
已下始有可觀然遷雖敘三千年事其間詳備
者唯漢興七十餘載而已其省也則如彼其煩
也則如此求諸折中未見其宜班氏漢書全取
史記仍去其日者倉公等傳以為其事煩蕪不
足編次故也若使遷固易地而處撰成漢書將
恐多言費辭有踰班固安得以此而定其優劣
耶
漢書㫁章事終新室如叔皮存沒時入中興而
輙引與前書共編者盖序傳之常例者耳荀恱
既刪略班史勒成漢紀而彪論王命列在末篇
夫以規諷隗囂翼戴光武忽以東都之事擢居
西漢之中必如是則賔戯幽通亦宜同載者矣
史通卷之十六
史通卷第十七
　外篇
　　雜説中第八(十六條)
　　　諸晉史(七條)
東晉之史作者多門何氏中興實居其最而為
晉學者曽未之知儻湮滅不行良可惜也王檀
著書(道鸞/王隱檀)是晉史之尤劣者方諸前代其陸
賈禇先生之比歟道鸞不揆淺才好出竒語所
謂欲益反損求妍更媸者矣
臧氏晉書稱苻堅之竊號也雖疆宇狹於石虎
至於人物則過之按後石之時(爲前石虎爲後/田融趙史謂勒)
(也/石)張據瓜涼李專巴蜀自遼而左人屬慕容沙
漠而南地歸司馬逮於苻氏則兼而有之禹貢
九州實得其八而言地劣於趙是何言歟夫識
事未精而輕爲著述此其不知量也張勔抄撮
晉史不求異同而備摘此言不從沙汰罪又甚
矣夫學未該博鍳非詳正凡所修撰多聚異聞
其爲踳駮難以覺悟按應劭風俗通載楚有葉
君祠即葉公諸梁廟也而俗云孝明帝時有河
東王喬為葉令嘗飛鳬入朝及干寶搜神記乃
隱應氏所通而收其流俗恠説又劉敬昇異苑
稱晉武庫失火漢高祖斬蛇劒穿屋而飛其言
不經故梁武帝令殷芸編諸小説及蕭方等撰
三十國史乃刋為正言既而宋求漢事旁取令
昇之書(曄後漢書)唐徵晉語近憑方等之録(皇/謂)
(晉書/家撰)編簡一定膠漆不移故令俗之學者説鳬
履登朝則云漢書舊記談蛇劒穿屋必曰晉典
明文摭彼虚詞成兹實録語曰三人成市虎斯
言其得之者乎
馬遷持論稱堯舜無許由應劭著録云漢代無
王喬其言讜矣至士安撰高士傳具説箕山之
跡令昇作搜神記深信葉縣之靈此並向聲背
實捨真從偽知而故為罪之甚者近宋臨川王
義慶著世説新語上敘兩漢三國及晉中朝江
左事劉峻註釋摘其瑕疵偽跡昭然理難文飾
而皇家撰晉史多取此書遂採康王之妄言違
孝標之正説以此書事奚其厚顔
漢吕后以婦人稱制事同王者班氏次其年月
雖與諸帝同編而記其事跡實與后妃齊貫皇
家諸學士撰晉書首發凡例(首故云首發凡例/序例一卷晉書之)
而云班漢皇后除王吕之外不為作傳並編敘
行事寄出外戚篇所不載者唯元后耳安得輒
引吕氏以為例乎蓋由讀書不精識事多闕徒
以本記標目以編高后之年遂疑外戚裁篇輒
敘娥姁之事其為率略不亦甚邪揚王孫布囊
盛屍祼身而葬伊籍對吴以一拜一起未足為
勞求兩賢立身各有此一事而已而漢書蜀志
為其立傳前哲致議言之詳矣然楊能反經合
義足矯奢葬之愆伊以敏辝辨對可免使乎之
辱列諸篇第猶有可取近者皇家撰晉書著劉
伶畢卓傳其敘事也直載其嗜酒沉湎悖禮亂
德若斯而已為傳如此復何所取者哉(本無劉/舊晉史)
(𥙷前史所闕/畢傳皇家新撰以)
　　　宋略一條
裴幾原刪略宋史定為二十篇芟繁撮要實有
其力而所録文章頗傷蕪穢如文帝除師傅官
詔顔延年元后哀冊文顔峻討二凶檄孝武擬
李夫人賦裴松之上柱國志表孔熈先罪許曜
詞凡此諸文是尤不宜載者何則羡亮威權震
主負芒猜忌将欲取之必先與之既而罪名具
列刑書是正則先所降詔夲非實録而乃先後
雙載坐令矛盾兩傷夫國之不造史有哀冊自
晉宋已還多載於起居注詞皆虚飾義不足觀
必以略言之故宜去也昔漢王數項袁公檄曹
若不具録其文難以暴揚其過至於二凶為惡
不言可知無俟檄数始明罪状必刊諸國史豈
宜異同孝武作賦悼亡鍾心内寵情在兒女語
非軍國松之所論者其事甚下兼復文理非工
熈先構逆懷姧矯言欺衆且所為草藁本未宣
行斯並同在編次不加銓擇豈非蕪濫者邪向
若除此數文别存佗説則末年美事遺略蓋寡
何乃應取而不取宜除而不除乎但近代國史
通多此累有同自鄶無足致譏若裴氏者衆作
之中所可與言史者故偏舉其事以申掎摭云
　　　後魏書二條
宋書載佛狸之入冦也其間勝負蓋皆實録焉
魏史所書(謂魏收所撰者)則全出沈本如事有
可恥者則加減隨意依違飾言至如劉氏獻女
請和太武師婚不許此言尤可恠也何者江左
皇族水鄊庻姓若司馬劉蕭韓王或出於亡命
或起自俘囚一詣桑乾皆成禁臠此皆魏史自
述非佗國所傳然則北之重南其禮若此安有
黃旗之主親屈己以求婚而白登之陣乃致疑
而不納其言可欺不亦甚哉觀休文宋典誠曰
不工必比伯起魏書更為良史而收每云我視
沈約正如一(傳/出闗東風俗)奴耳此可謂飭嫫母
而誇西施持魚目而笑明月者也
近者沈約晉書喜造竒説稱元帝牛金之子以
應牛繼馬後之徵鄴中學者王邵宋孝王言之
詳矣而魏收深嫉南國幸書其短著司馬叡傳
遂具録休文所言又崔浩謟事狄君曲為邪説
稱拓拔之祖本李陵之胄當時衆議抵斥事遂
不行或有竊其書以渡江者沈約撰宋書索虜
傳仍傳伯淵所述凡此諸妄其流甚多儻無迹
可尋則真偽難辨者矣
　　　北齊書史三條
王邵國史至於論戰争述紛擾賈其餘勇彌見
所長至如敘文宣逼孝靖以受魏禪二王殺楊
燕以廢乾明雖左氏載季氏逐昭公秦伯納重
耳欒盈起於曲沃楚靈敗於乾溪殆可連類也
又敘高祖破宇文於卭山周武自晉陽而平鄴
雖左氏書城濮之役鄢陵之戰齊敗於鞍吴師
入郢亦不是過也
或問曰王劭齊志多記當時鄙言為是乎為非
乎對曰古往今來名目各異區分壤隔稱謂不
同所以晉楚方言齊魯俗語六經諸子載之多
矣自漢已降風俗屢遷求諸史籍羞覩其事或
君臣之目施諸朋友或尊官之稱属諸君父曲
相崇敬標以處士王孫輕加侮辱號以僕夫舎
長亦有荆楚訓多為夥廬江目橋為圯南呼北
人曰傖西謂東胡曰虜渠們底(反/丁禮)箇江左彼
此之辭乃若君卿中朝汝我之義斯並因地而
變隨時而革布在方冊無假推尋足以知甿俗
之有殊驗土風之不類然自二京失守四夷稱
制夷夏相雜音句尤媸而彦鸞伯起務存隱諱(長/謂)
(姚長諱/為藏盖為)重規德棻志在文飾遂使中國數百
年内其俗無得而言盖語曰知古而不知今謂
之陸沉又曰一物不知君子所恥是則時無遠
近事無巨細必藉多聞以成博識如今所謂者
若中州名漢闗右稱羌易臣以奴呼母云姊主
上有大家之號師人致兒郎之説凡如此例其
流甚多必尋其本源莫詳所出閲諸齊志則了
然可知由斯而言劭之所録其為益彌多矣足
以開後進之䝉蔽廣來者之耳目㣲君懋吾幾
靣墻於近事矣而子奈何妄加譏誚者哉
皇家修五代史館中墜藁仍存皆因彼舊事定
為新史觀其朱墨所圖鈆黃所拂猶可識者或
以實為虚以是為非其北齊國史皆稱諸帝廟
號及李氏之撰齊書(伯藥/謂李)其廟號有犯時諱者
(文武皇帝諱也/謂有世字犯太宗)即稱諡焉至如變世祖為文
襄改世宗為武成茍除兹世字而不悟襄成有
别諸如此謬不可勝紀故其列傳之敘事也或
以武定臣佐降在成朝或以河清事迹擢居襄
代故時日不接而隔越相偶使讀者瞀亂而不
測驚駭而多疑嗟乎因斯而言則自古著書未
能精讜書成絶筆而遽捐舊章遂令玉石同燼
真偽難尋者不其痛哉
　　　周書一條
今俗所行周史是令狐德棻等所撰其書文而
不實雅而無檢真迹甚寡客氣尤煩尋宇文初
習華風事由蘇綽至於軍國詞令皆準尚書太
祖勑朝廷文悉准於此盖史臣所記皆禀其規
栁虬之徒從風而靡按綽文雖去彼淫麗存兹
典實而䧟於矯枉過正之失乖夫適俗隨時之
義茍記言若是則其謬逾多爰及牛弘彌尚儒
雅即其書舊事因而勒成務累清言罕逢佳句
而令狐不能别求它述用廣異聞唯憑本書重
加潤色(蔡允恭後梁春秋其王褒庾信等又多/案宇文氏事多見於王邵齊志隋書及)
(清實録杜臺卿齊記而令狐德棻了不兼採以/見於蕭韶太清記蕭大圜淮海亂離志裴政太)
(言故致遺略/廣其書蓋以其中有鄙)遂使周氏一代之史多
非實録者焉
　　　隋書二條
昔賈誼上書眺錯對䇿皆有益於國足貽勸戒
而編於漢史讀者猶恨其繁如隋書王邵袁充
兩傳唯録其詭辭妄説遂盈一篇尋又申以詆
訶尤其謟惑夫史載言示後世者貴於辭理可
觀既以無益而書孰若遺而不載蓋學者神識
有限而述者注記無涯以有限之神識觀無涯
之注記必如是則閱之心目視聼告勞書之簡
編繕寫不給嗚呼茍自著述其皆若此也則知
李斯之設坑穽董卓之成帷蓋雖其所行多濫
終亦有可取焉
案隋史譏王君懋撰齊隋二史其敘録煩碎至
如劉臻還宅訪子方知王邵思書為奴所侮此
而畢載其失更多可謂尤而効之罪又甚焉者
矣
史通卷之第十七
史通卷第十八
　外篇
　　雜説下第九(二十五條)
　　　諸史六條
夫盛服飾者以珠翠為先工繢事者以丹青為
主至若錯綜乖所分布失宜則綵絢雖多巧妙
不足者矣觀班氏公孫弘傳賛直言漢之得人
盛於武宣二代至於平津善惡寂滅無覩持論
如是其義靡聞必矜其美辭愛而不棄則宜㣲
有改易列於百官公卿表後庶尋文究理頗相
附㑹以兹編録不猶愈乎又沈侯謝靈運傳論
全説文躰備言音律此正可為翰林之補亡流
别之總説耳(虞撰文章流别集/季充撰翰林論摯)如次諸史傳實
為乖越陸士衡有云離之則雙羙合之則兩傷
信矣哉其有事可書而不書者不應書而書者
至如班固敘事㣲小必書至高祖破項垓下斬
首八萬曽不渉言李齊扵後主紀則書幸於侍
中穆提婆第於孝昭紀則不言親戎以伐奚於
邊疆小冦無不畢紀如司馬消難擁數州之地
以叛曽不挂言略大舉小其流非一昔劉勰有
云自卿雲已前多役才而不課學向雄已後頗
引書以助天然近史所載亦多如是故雖有王
平所識僅通十字霍光無學不知一經而述其
言語必稱典麗良由才乏天然故事資虚飾者
矣
按宋書稱武帝入闗以鎮惡不伐遠方馮異於
渭濵遊覧追想太公夫以宋祖無學愚智所委
安能援引古事以詶荅羣臣者乎斯不然矣更
有甚於此者覩周齊二國俱出隂山必言類互
鄉則宇文尤甚(漢兒夫以献武普嗣未變胡俗/按王邵齊志宇文公呼高祖曰)
(以華夏則知其言不逮於齊遠矣/王宋所載其鄙甚多矣周帝仍因之)而牛弘王
邵並掌䇿書其載齊言也則淺俗如彼其載周
言也則文雅若此夫如是何哉非兩邦有夷夏
之殊由二史有虚實之異故也夫以記宇文之
言而動遵經典多依史漢(帝曰蕭繹可謂天之/周史述太祖論梁元)
(太祖怒曰何為間我骨肉生此貝錦此並六經/所廢誰能興之者乎又宇文則為汾州或譖之)
(三國志之辭也其餘言皆如此豈是宇文之語/之言也又曰榮權吉士也寡人與之言無二此)
(魏長孫儉謂宇文曰王琛眼睛全不轉公曰瞎/耶又按裴政大梁太清實録稱元帝使王琛聘)
(相類可謂真宇文之言無愧於實録矣/收使癡人來豈得怨我此言與王宗所載)此何
異荘子述鮒魚之對而辨類蘇張賈生敘鵩
鳥之辭而文同屈宋施於寓言則可求諸實
録則否矣世稱近史編語(之語也/謂言語)惟周多美
辭夫以博採古文而聚成今説是則俗之所
傳有鷄九錫酒孝經房中志醉鄉記或師範
五經或規模三史雖文皆雅正而其事悉虚無
豈可便謂南董之才宜居班馬之職也自梁室
云季雕䖝道長(已後/謂太清)平頭上尾尤忌於時對
語麗辭盛行於俗始自江外被於洛中而史之
載言亦同於此(曰文叔得王郎降而隗囂滅安/何之元梁典稱議納侯景高祖)
(盜梁主必不捨其諡號呼以姓名此由湏對語/世用羊祜之言而孫皓平夫漢晉之君事殊僣)
(在予不及子孫知復何恨夫變我稱予互文成/儷故也又姚最梁畧稱高祖曰得旣在我失亦)
(又蕭韶太清記曰云云温子昇永安故事言帝/句求諸人語理必不然此由避平頭上尾故也)
(苦之極下傷人理此語皆非簡要而徒積字成/朱世隆之攻没建州也怨痛之響上徹天閽酸)
(靡或字湏偶對此之為害其流甚多/文並由避聲對之為患也或聲從流)假有辨如
酈叟吃若周昌子羽修飾而言仲由率爾而對
莫不拘以文禁一槩而書必求實録多見其妄
矣
夫晉宋已前帝王傳授始自錫命終於登極其
間牋疏欵曲詔䇿頻煩雖事皆偽迹言並飾譲
猶能備其威儀陳其文物俾禮容可識朝野具
瞻逮於近古我則不暇至如梁武之居江陵齊
宣之在晉陽或文出荆州假稱德宣之令(之建/江陵)
(旬日必至以此而言其偽可見/業地濶數千餘里德宣皇后下令)或書成并部
虚云孝靖之勅凡此文誥本不施行必也載之
起居編之國史豈所謂撮其機要剪截浮辭者
哉但二蕭陳隋諸史通多失此(業後稱公王即/晉魏及宋自創)
(足驗也禮容不欺揖遜無失自齊梁已降稱王/帝位皆數十年間事耳夫功德日盛秩進累遷)
(是則於禮儀何有者哉又按北齊文宣帝将受/公及即帝位皆不出旬月之中耳夫以廹促如)
(頓盡則始知無前後節文等差降殺也/魏禪宻撰錫遜勸進㫁表文詔入奏請注一時)
唯王邵所撰齊志獨無是焉夫以累易古人以
為辭如彦淵之改魏收也以非易非彌見其失
矣而撰隋文史者稱澹大矯收失者何哉且以
澹著書方於君懋豈唯其間可容數人而已史
臣美澹而譏劭者(因其成事呼為史臣/隋史每論皆云史臣今故)豈
所謂通鍳乎語曰蝉翼為重千鈞為輕其斯之
謂矣
　　　别傳九條
劉向列女傳云夏姬再為夫人三為王后夫為
夫人則難以驗也為王后則㫁可知矣按其時
諸國稱王惟楚而已如巫臣諫荘將納姬氏不
言曽入楚宫則其為后當在周室盖周惪雖衰
猶稱秉禮豈可族稱姬氏而妻厥同姓者乎且
魯娶於吴謂之孟子聚麀之誚起自昭公未聞
其先已有斯事禮之所載何其缺如(人之不命/雜記曰夫)
(魯昭公也/於天子自)又以女子一身而作嬪三代求諸人
事理必不然尋夫春秋之後國稱王者有七盖
由向悮以夏姬之生當夫戰國之世稱三為王
后者謂歴嬪七國諸王校以年代殊為乖剌至
於他篇兹例甚衆故論楚也則昭王與秦穆同
時言齊也則晏嬰居宋景之後(槐女景公時人/列女傳曰齊傷)
(年夫謂宋景為昔即居其後/謂晏子曰昔景公時大旱三)今粗舉一二其流
可知
觀劉向對成帝稱武宣行事世傳失實事具風
俗通其言可謂明鍳者矣及自造洪範五行及
新序説苑列女神仙諸傳而皆廣陳虚事多搆
偽辭非其識不周而才不足盖以世人都可欺
故也嗚呼後生可畏何代無人而輙輕忽若斯
者哉夫傳聞失真書事失實盖事有不獲巳人
所不能免也至於故為異説以惑後來則過之
尤甚者矣
按蘇秦荅燕易王稱有婦人将殺夫令妾進其
藥酒妾佯僵而覆之又甘茂謂蘇氏云貧人女
與富人女㑹績曰無以買燭而子之光有餘子
可分我餘光無損子明此並戰國之時遊説之
士寓言設理以相比興及向之著書也乃用蘇
氏之説為二婦人立傳定其邦國加其姓氏以
彼烏有特為指實何其妄哉又有甚於此者至
如伯竒化鳥對吉甫以哀鳴宿瘤隱形干齊王
而作后此則不附於物理者矣復有懷嬴失節
目為貞女劉安覆族定以登仙立言如是豈顧
丘明之有傳孟堅之有史哉
楊雄法言好論司馬遷而不及左丘明常稱左
氏傳惟有品藻二言而已是其鍳物有所不明
者也且雄哂子長愛竒多雜又曰不依仲尼之
筆非書也自序又云不讀非聖之書然其撰甘
泉賦則云鞭宓妃云云劉勰文心已議之矣然
則文章小道無足致嗤觀其蜀主本紀稱杜魄
化而為䳌荆屍變而為鱉其言如是何其鄙哉
所謂非言之難而行之難也
夫十室之邑必有忠信欲求不朽弘之在人何
者交阯遠居南裔越裳之俗也燉煌僻處西域
昆戎之鄉也求諸人物自古闕載盖由地居下
國路絶上京史官注記所不能及也既而士燮
著録劉炳裁書則磊落英才粲然盈瞩者矣向
使兩賢不出二郡無記彼邊隅之君子何以取
聞於後世乎是知著述之功其力大矣豈與夫
詩賦小技校其優劣者哉
自戰國已下詞人屬文皆偽立客主假相詶荅
至於屈原離騷辭稱遇漢父於江渚宋玉高唐
賦云夢神女於陽臺夫言並文章句結音韻以
兹敘事足驗憑虚而司馬遷習鑿齒之徒皆採
為逸事編諸史籍疑誤後學不其甚邪必如是
則馬卿遊梁枚乘讃其顔色曹植至洛宓妃覩
於岩畔撰魏史者亦宜編為實録矣
嵇康撰高士傳取莊子楚辭二漁父事合成一
篇夫以園吏之寓言騷人之假説而定為實録
斯以謬矣況此二漁父者較年則前後别時論
地則南北殊壤而輙併之為一豈非惑哉茍如
是則蘇代所言雙禽蚌鷸此亦漁父之一事何
不同書於傳乎必惟取褕裌緇帷之林濯纓滄
浪之水彌見其未學也(胥所遇渡水蘆中斯並/蘇代所言雙禽鷸􁄏伍)
(濯纓滄浪之水若斯而已也/漁父善事亦可同歸二録何止䄖裌緇帷之林)
莊周著書以寓言為主嵇康述高士傳多引其
虚辭至若神有混沌編諸首録茍以此為實則
其流甚多至如蛙鱉競長蚿蛇相憐鷽鳩笑而
後言鮒魚忿以作色向使康撰幽明録齊諧記
並可引為真事矣夫識理如此何為而薄周孔
哉
杜元凱撰列女記博採經籍前史顯録古老明
言而事有可疑猶闕而不載斯豈非理存雅正
心嫉邪僻者乎君子哉若人也長者哉若人也
李陵集有與蘇武書詞彩壮麗音句流靡觀其
文體不類西漢人殆後來所為假稱陵作也遷
史缺而不載良有以焉
　　　雜説十條
夫自古之學者談稱多矣精於公羊者尤憎左
氏習於太史者則偏嫉孟堅夫能以彼所長而
攻此所短持此之是而述彼之非兼善者鮮矣
觀世之學者或躭翫一經或專精一史談春秋
者則不知宗周既殞而人有六雄論史漢者則
不悮劉氏云亡而地分三國亦猶武陵隱士遁
迹桃源當此晉年猶謂暴秦之地也假有學窮
千載書總五車見良直而不覺其善逢牴牾而
不知其失葛洪所謂藏書之箱篋五經之主人
而夫子有云雖多亦安用為其斯之謂也
夫鄒好長纓齊珍紫服斯皆一時所尚非百王
不易之道也至如漢代公羊擅名三傳晉年荘
子高視六經今並圭壁不行綴緝無紀豈與夫
春秋左氏古文尚書雖暫廢於一朝終獨高於
千載校其優劣可同年而語哉
夫書名竹帛物情所競維聖人無私而君子亦
黨盖易之作也本非記事之流而孔子繋詞輙
盛述顔子稱其殆庻雖言則無媿事非虚美亦
由視予猶父門人日親故非所要言而曲垂編
録者矣既而揚雄寂寞師心典誥至於童烏稚
子蜀漢諸賢(司馬之徒/謂嚴李栁)太玄法言恣加褒賞雖
内舉不避而情有所偏者焉夫以宣尼睿哲子
雲叅聖在於著述不能忘私則自中庸已降抑
可知矣如謝承漢書偏黨吴越魏收代史盛誇
胡塞復焉足恠哉
子曰汝為君子儒無為小人儒儒誠有之史亦
宜然盖左丘明司馬遷君子之史也吴均魏收
小人之史也其薰蕕不類何相去之遠哉
禮云禮云玉帛云乎哉史云史云文飾云乎哉
何則史者固當以好善為主嫉惡為次若司馬
遷班叔皮史之好善者也晉董狐齊南史史之
嫉惡者也必兼此二者而重之以文飾其唯左
丘明乎自兹已降吾未之見也
夫所謂直筆者不掩惡不虚美書之有益於褒
貶不書無損於勸誡但舉其宏綱存其大體而
已非謂絲毫必録瑣細無遺者也如宋孝王王
劭之徒其所記也喜論人帷薄不修言貌鄙事
訐以為直吾無取焉夫故立異端喜造竒説漢
有劉向晉有葛洪近者沈約又其甚也後來君
子幸為詳焉
昔魏史稱朱異有口才摯虞有筆才故知喉舌
翰墨其辭本異而近世作者撰彼口語同諸筆
文斯皆以元瑜孔璋之才而處丘明子長之任
文之與史何相亂之甚乎
夫載筆立言名流今古如馬遷史記能成一家
揚雄太玄可傳千載此則其事尤大記之於傳
可也至於近代則不然其有雕䖝末技短才小
説或為集不過數卷(集五卷其類是也/如陳書隂鏗傳云有)或著
書纔至二篇(名人録一卷其類是也/如梁書孝元紀云撰同姓)莫不一
一列名編諸傳末(同姓名人録陳書姚察傳云/如梁書孝元紀云撰搜神記)
(禮記音齊書祖鴻勲傳云撰晉詞記凡此書或/撰西征記辨/記後魏書劉芳傳云撰周官音)
(卷或五卷者不可勝記故不具列之/一卷兩卷而已自餘人有文集或四)事同七畧
巨細必書斯亦煩之甚者
子曰齊景公有馬千駟死之日人無徳而稱焉
伯夷叔齊餓於首陽之下民到于今稱之若漢
代青翟劉舎位登丞相而班史無録姜詩趙壹
身止計吏而謝書有傳即其例也今之修史者
則不然其有才德闕如而位官通顯史臣載筆
必為立傳其記也止具其生前厯官殁後贈諡
若斯而已矣雖其間伸以状跡粗陳一二么麽
常事曽何足觀始自伯起魏書迄乎皇家五史
通多此體流蕩忘歸史漢之風忽焉不嗣者矣
史通卷第十八
史通卷第十九
　外篇
　　漢書五行志錯誤第十
班氏著志牴牾者多在於五行蕪累尤甚今輒
條其錯繆定為四科一曰引書失宜二曰叙事
乖理三曰釋災多濫四曰古學不精又於四科
之中疏為雜志類聚區分編之如后
　　　第一科
引書失宜者其流有四一曰史記左氏交錯相
併二曰春秋史記雜亂難别三曰屢舉春秋言
無定體四曰書名去取所記不同
其志叙言之不從也先稱史記周單襄公告魯
成公曰晉將有亂又稱宣公六年鄭公孫曼滿
與王子伯廖語欲為卿按宣公六年自左傳所
載也夫上論單襄則持史記以標首下列曼滿
則遺左氏而無言遂令讀者疑此宣公上出史
記而不云魯后莫定何邦是非難悟進退無準
此所謂史記左氏交錯相併也
志云史記成公十六年公㑹齊侯于周按成公者
即魯侯也班氏凡說魯之某公皆以春秋為冠何
則春秋者魯史之號言春秋則知公是魯公今引
史記居先成公在下書非魯史而公捨魯名膠柱
不移守株何甚此其所謂春秋史記雜亂難别也
按班書為志本以漢為主在於漢時直記其帝
號諡耳至於他代則云某書某國君此其大例
也至如叙火不灾上具春秋桓公十四年次敘
稼穡不成直云嚴公二十八年而已夫以火稼
之間别書漢莽之事年代已隔去魯尤疎洎乎
改說異端仍取春秋為始而於嚴公之上不復
以春秋建名遂使漢帝魯公同歸一揆必為永
例理亦可容在諸異科事又不爾求之畫一其
例無常此所謂屢舉春秋言無定體也
按本志叙漢已前事多略其書名至如服妖章
初云晉獻公使太子率師佩之金玦續云鄭子
威好為聚鷸之冠此二事之上每加左氏為首
夫一言可悉而再列其名省則都捐繁則太甚
此所謂書名去取所記之不同也
　　　第二科
叙事乖理者其流有五一曰徒發首端不副徵
驗二曰虚編古語討事不終三曰直引時談竟
無他述四曰科條不整尋繹難知五曰標舉年
號詳略無准
志曰左氏昭公十五年晉籍談如周葬穆后既
除喪而燕(宴)叔向曰王其不終乎吾聞之所樂
必卒焉今王一嵗而有三年之喪二焉於是乎
與喪賔燕樂憂甚矣禮王之大經也一動而失
二禮無大經矣將安用之按其後七年王室終
如羊舌所說此即其効也而班氏了不言之此
所謂徒發首端不副徵驗也
志云左氏襄公二十九年晉女齊語智伯曰齊
髙子容宋司徒皆將不免子容専司徒侈皆亡
子之主也専則速及侈則將以力斃九月髙止
出奔北燕所載至此更無他說按左氏昭公二
十年宋司徒奔陳而班氏採諸本傳直寫片言
閱彼全書唯徵半事遂令學者疑丘明之說有
是有非女齊之言或得或失此所謂虚編古語
討事不終也
志云成帝於鴻嘉永始之載好為微行置私田
於民間谷永諫曰諸侯夢得田占為失國而況
王者畜私田財物為庶人之事乎已下弗云成
帝悛與不悛谷永言効與不効諫詞雖具而事
闕如此所謂直引時談竟無佗述者也
其述庶徵之恒寒也先云釐公十年冬大雨雹
隨載劉向之占次云公羊經曰大雨雹續書董
生之解按公羊所說與上奚殊而再列其辭俱
云大雨雹而入此科又言大雪與雹繼言殞霜
殺草起自春秋訖乎漢代其事既盡仍重叙雹
災分散相離斷絶無趣夫同是一類而限成二
條首尾紛挐章句錯糅此所謂科條不整尋繹
難知者也
夫人君改元肇自劉氏史官所録須存凡例按
斯志之記異也首列元封年號不詳漢代何君
次言地節河平具述宣成二帝(成帝河平二年/宣帝地節四年)
(號如此/其紀年)武稱元鼎每嵗皆書(續云元鼎三年按/始云元鼎二年)
(鼎之號也/三年宜除元)哀曰建平同年必録(平三年續後/始云哀帝建)
(云是嵗而已不當言重言事也/云哀帝建平三年按同是一年宜)此所謂標舉
年號詳略無準者也
　　　第三科
釋災多濫其流有八一曰商㩁前世全違故實
二曰影響不接牽引相㑹三曰敷演多端準的
無主四曰輕持善政用配妖禍五曰但伸解釋
不顯符應六曰考覈雖讜義理非精七曰妖祥
可知寢嘿無說八曰不循經典自任胷懐
志云史記周威烈王二十三年九鼎震是嵗韓
魏趙簒晉而分其地威烈王命以為諸侯天子
不恤同姓而爵其賊臣天下不附矣按周當戰
國之世微弱尤甚故君疑竊斧臺名逃責正比
夫泗上諸侯附庸小國者耳至如三晉跋扈欲
為諸侯雖假王命實由已出譬夫近代莽稱安
漢匪平帝之至誠卓號太師豈献皇之本願而
作者茍責威烈以妄施爵賞坐貽妖㜸謂得人之情
偽盡知之者乎此所謂商㩁前世全違故實也
志云昭公十六年九月大雩先是昭母夫人歸
氏薨昭不戚而蒐于比蒲又曰定公十一年九
月大雩先是公自侵鄭歸而城中城二大夫圍
鄆按大夫蒐于比蒲昭之十一年城中城圍鄆
定之六年也其二役去雩皆非一載夫以國家
常事而坐延灾青嵗月既遥而方聞響應斯豈
非烏有成說扣寂為辝者㢤此所謂影響不按
牽引相㑹也
志云嚴公(明帝諱故改曰嚴/嚴公謂荘公也漢避)七年秋大水董
仲舒劉向以為嚴母姜與兄齊侯淫共殺桓公
嚴釋公讎復娶齊女未入而先與之淫一年再
出㑹於道逆亂臣下賤之應也又云十一年秋
宋大水董仲舒以為時魯宋比年有乘丘鄑之
戰百姓愁怨陰氣盛故二國俱水(水今年宋大/謂七年魯大)
(也/水)按此說有三失焉何者嚴公十年十一年公
敗宋師於乘丘及鄑夫以制勝克敵䇿勲命賞
可祈榮降福而反愁怨貽災邪其失一也且先
是數年嚴遭大水(十一年/亦謂)校其時月殊在戰前而
云與宋交兵故二國大水其失二也況於七年
之内已釋水災始以齊女為辭終以宋師為應
前後靡定向背何倚其失三也夫以一災示眚
而三說競興此所謂敷演多端準的無主者也
其釋厥咎舒厥罰恒燠以為其政弛慢失在舒
緩故罰之以燠冬而世冰尋其解春秋之無冰
也皆主内失黎庶外失諸侯不事誅賞不明善
惡蠻夷猾夏天子不能討大夫擅權邦君不能
制若斯而已矣次至武帝元封六年冬亡冰而
云先是遣衛霍二將軍竆追單于斬首十餘萬
級歸而大行慶賞上又閔恤勤勞遣使巡行天
下存賜鰥寡假貸與之困舉遺逸獨行君子詣
行在所郡國有以為便宜者上丞相御史以聞
於是天下咸喜按漢帝其武功文徳也如彼其
先猛後寛也如此豈是有懦弱凌遲之失而無
刑罰戡定之功哉何得茍以無冰示災便謂與
昔人同罪矛盾自已始末相違豈其甚邪此所
謂輕持善政用配妖禍者也
志云孝昭元鳯三年太山有大石立眭孟以爲
當有庶人爲天子者京房易傳云太山之石顛
而下聖人受命人君虜又曰石立於山同姓爲
天下雄按此當是孝宣皇帝即位之祥也夫宣
帝出自閭閻坐登宸極所謂庶人受命者也以
曾孫血属上纂皇統所謂同姓之雄者也昌邑
見廢謫居逺方所謂人君虜者也班書載此徵
祥雖具有剖折而求諸後應曾不縷陳叙事之
宜豈其若是茍文有所闕則何以載言者哉此
所謂但申解釋不顯符應也
志云成帝建始二年小女陳持弓年九嵗走入
未央宮又云綏和二年男子王褒入北司馬門
上前殿班志雖已有證㨿言多疎闊今聊演而
申之按女子九嵗者則陽數之極也男子王褒
者王則巨君之姓也入北司馬門上殿者王莽
始為大司馬至哀帝時就國帝崩後仍此官因
以簒位夫入司馬門而上殿亦由從司馬而升
極災祥示兆其事甚明忽而不書為略何甚此
所謂解釋雖讜義理非精也
志云哀帝建平四年山陽女子田無嗇懐孕三
月兒啼腹中及生不舉葬之陌上三日人過聞
啼聲母掘土收養尋本志雖述此妖災而了無
解釋按人從胞至育含靈受氣始末有成數前
後有定準至在孕哺爾遽發啼聲者亦由物有
基業未彰而形象已兆即王氏簒國之徵生而
不舉葬而不死者亦由物有期運已定非誅剪
所平即王氏受命之應也又案班云以小女陳
持弓者陳即莽之所出如女子田無嗇者田故
莽之本宗事既同占言無一槩豈非唯知其一
而不知其二者乎此所謂妖祥可知寢嘿無說
也
當春秋之時諸國賢俊多矣如沙麓其壊梁山
云崩鷁退蜚於宋都龍交鬭於鄭水或伯宗子
産具述其非妖或卜偃史過盛言其必應蓋於
時有識君子以爲美談故左氏書之不刋貽厥
來裔既而古今路阻聞見壤隔至漢代儒者董
仲舒劉向之徒始别搆異聞輔申他說以兹後
學凌彼先賢葢今諺所謂季與厥昆爭私嫂者
而班志尚捨長用短捐舊習新茍出異同自矜
魁博多見其無識者矣此所謂不循經典自任
胷懐也
　　　第四科
古學不精者其流有三一曰博引前書網羅不
盡二曰兼採左氏遺逸甚多三曰屢舉舊事不
知所出
志云庶徵之恒風劉向以為春秋無其應劉歆
以為釐十六年左氏傳釋六鷁退飛是也案舊
史稱劉向學榖梁歆學左氏既祖習各異而聞
見不同信矣而周木斯拔鄭車僨濟風之為害
被於尚書春秋向則略而不言歆則知而不傳
又詳言衆恠歴叙群妖述兩㲠為災而不録趙毛
生地書異鳥相育而不載宋雀生鸇斯皆見小
忘大舉輕略重葢學有不同識無通鑑故也且
當炎漢之代厥異尤竒若景帝承平赤風如血
于公在職亢陽為旱在紀與傳各具其祥在於
志中獨無其說者何哉所謂博引前書網羅不
盡也
左傳云宋人逐猰狗華臣出奔陳又云宋公子
它有白馬景公奪而朱其尾鬛它弟辰以蕭叛
班志書此二事以為犬馬之禍(自釋非引諸儒/此二事是班生)
(言/所)按左氏所載斯流寔繁如季氏之逆也由闘
鷄而傅芥衛侯之敗也因養鶴以乗軒曹亡首
於獲雁鄭殺萌於解黿郄至奪豕而家滅華元
烹羊而卒奔此言白黑之祥羽毛之孽何獨捨
而不論唯徵犬馬而已此所謂兼採左氏遺逸
甚多也
按太史公書自春秋已前所有國家灾眚賢哲
占候皆出於左氏國語者也今班志所引上自
周之幽厲下終魯之定哀而不云國語唯稱史
記豈非忘本徇末逐近棄逺者乎此所謂屢舉
舊事不知所出也
所定多目凡二十九種但其失既衆不可殫論
故每目之中或時舉一事庶觸類而長他皆可
知又按斯志之作也本欲明吉凶釋休咎懲惡
勸善以誡將來至如春秋已還漢代而往其間
日蝕地震石隕山崩雨雹雨魚大旱大水鷄豕
為禍桃李冬花直叙其灾而不言其應(時日蝕/載春秋)
(十不言其應又惠帝二年武帝征和二年宣帝/三十六而二不言其應漢時日蝕五十三而四)
(石凡四十總不言其應又皇后二年武都山崩/本始四年元帝永和三年綏和四年皆地震隕)
(鴻嘉四年雨魚于信都孝景之時大旱者二昭/成帝河平二年楚國雨雹大如斧蜚鳴死成帝)
(甲兵弩繫之皆狗也又鴻嘉中狗與豕交惠帝/成二年大雨水二河平元年長安有如人狀被)
(實皆不言其應􁕁/五年十月桃李花)此乃魯史之春秋漢書之帝
紀耳何用復編之於此志哉昔班叔皮云司馬
遷叙相如則舉其郡縣蕭曹仲舒並時之人不
記其字或縣而不郡葢有所未暇也若孟堅此
志錯謬殊多豈亦刋削未周者邪不然何脫略
之甚也亦有穿鑿成文强生異義如蜮之為惑
麋之為迷隕五石者齊五子之徵崩七山者漢
七國之象叔服㑹葬成伯來奔亢陽所以成妖
鄭易許由魯謀菜國食苖所以為禍諸如此事
其類弘多徒有解釋無足觀採知音君子幸為
詳焉
　　　五行志雜駁第十一(總十五條/春秋時事違誤最多)
魯文公二年不雨班氏以為自文即位天子使
叔服㑹葬毛伯賜命又㑹晉侯于戚上得天子
外得諸侯沛然自大故致亢陽之禍按周之東
遷日以微弱故鄭取温陵射王中肩楚絶苞茅
觀兵問鼎事同列國變雅為風如魯者方大邦
不足比小國有餘安有暫降衰周使臣遽以驕
矜自恃坐招厥罰亢陽求諸人事理必不然天
髙聽卑豈其若是也
春秋成公元年無冰班氏以為其時王子札殺
召伯毛伯按今春秋經子札殺毛召事在宣十
五年而此言成公時未達其說下云無冰凡有
三載春秋昭公九年陳火董仲舒以為陳夏徵
舒殺君楚嚴王(書不改其字下同/嚴即莊也皆依本)託欲為陳討
賊陳國闢門而待之因滅陳陳之臣子毒恨尤
甚極陰生陽故致火灾按楚嚴王之入陳乃宣
十一年事也始有蹊田之謗取譏隗叔終有封
國之恩見賢尼父毒恨尤甚其理未聞按陳前
後爲楚所滅者三始宣十一年爲楚嚴王所滅
次昭八年爲楚靈王所滅後哀十七年爲楚惠
王所滅今董生誤以陳亡之役是楚始滅之時
遂妄有占候虚辨物色尋昭之上去於宣魯易
四公嚴之下至於靈楚經五代雖懸隔頓别而
混雜無分嗟乎下帷三年誠則勤矣差之千里
何其闊哉
春秋桓公三年日有蝕之既京房易傳以為後
楚嚴始稱王兼地千里按楚自武王僭號鄧盟
是懼荆尸又歴文成繆三王方至於嚴是則楚
之為王已四世矣何得言嚴始稱之者哉又魯
桓公薨後歴嚴閔釐文宣(不改其字已下同/釐即僖皆依本書)凡
五公而楚嚴始作霸安有桓三年日蝕而已應
之者邪非唯叙事有違亦占候失中者矣
春秋釐公二十九年秋大雨雹劉向以為釐公
末年公子遂専權自恣至於弑君陰脅陽之象
見釐公不悟遂後二年殺公子赤立宣公按遂
之立宣殺子赤也此乃文公末代輒謂僖公暮
年是世懸殊言何倒錯
春秋釐公十二年日有蝕之劉向以為是時莒
滅杞釐十四年諸侯城縁陵公羊傳曰曷為城
杞滅之孰滅之盖徐莒也如中壘所釋當以公
羊為本爾然則公羊所說不如左氏之詳左氏
襄公二十九年晉平公時杞尚在(云/云)
春秋文公元年日有蝕之劉向以為後晉滅江
按本經書文四年楚人滅江今云晉滅其說無
取且江居南裔與楚為隣晉處北方去江殊逺
稱晉所滅其理難通
左氏傳魯襄公時宋有生女子赤而毛棄之堤
下宋平公母共姬之御者見而收之因名曰棄
長而美好納之平公生子曰佐後宋臣戾讒太
子痤而殺之(十六年/事在襄二)先是大夫華元出奔晉
(十五年/事在成)華合比奔衛(六年/事在昭)劉向以為時則有
火災赤眚之明應也按灾祥之作將應後來事
跡之彰用符前兆如華元奔晉在成十五年㕘
諸棄堤實難符㑹又合比奔衛在昭六年而與
華元奔晉俱云先是惟前與後事並相違者焉
春秋成公五年梁山崩七年鼷鼠食郊牛角襄
公十五年日有蝕之董仲舒劉向皆以為自此
後晉為雞澤之㑹諸侯盟大夫又盟後為溴梁
之㑹諸侯不在而大夫獨相與盟君若綴旒不
得舉手又襄公十六年五月地震劉向以為是
嵗三月大夫盟於溴梁而五月地震矣又其二
十八年春無冰班固以為天下異也襄公時天
下諸侯之大夫皆執國權君不能制漸將日甚
(侯失政大夫盟政在大夫大夫之不臣也/榖梁云諸侯始失政大夫執國權又曰諸)按春
秋諸國權臣可得言者如三相六卿田氏而已
如雞澤之㑹溴梁之盟其臣豈有若向之所說
者邪然而榖梁謂大夫不臣諸侯失政譏其無
禮自擅在兹一舉而已非是如政由甯氏祭則
寡人相承世官遂移國柄若斯之失也若董劉
之徒不窺左氏直憑二傳遂廣為它說多肆侈
言仍云君若綴旒臣將日甚何其妄也
春秋昭十七年六月日有蝕之董仲舒以為時
宿在畢晉國象也晉厲公誅四大夫失衆心以
弑死後莫敢復責其大夫六卿遂相與比周専
晉國晉君還事之按晉厲公所尸唯三郤耳何
得云誅四大夫者哉又州滿既死(本皆作州蒲/今春秋左氏)
(見王邵續書志/誤也當為州滿事)悼公嗣立選六官者皆獲其
事逐七人者盡當其罪以辱及揚于將誅魏絳
覽書後悟引愆授職此則生煞在已寵辱自由
故能申五利以和戎馳三駕以挫楚威行夷夏
覇復文襄而云不復責大夫何厚誣之甚也自
昭公已降晉政多門如以君事臣居下僭上者
此乃因昭之失漸至陵夷匪由懲厲之弑自取
淪辱也豈可輒持彼後事用誣先代者乎
哀公十三年十一月有星孛東方董仲舒劉向
以為周之十一月夏九月日在氐出東方者軫角
亢也或曰角亢大國之象為齊晉也其後田氏
簒齊六卿分晉按星孛之後二年春秋之經盡
矣又十一年左氏之傳盡矣自傳盡後八十二
年齊康公為田和所滅又七年晉靜公為韓魏
趙所滅上去星孛之嵗皆出百餘年辰象所纒
氛祲所指若相感應何太疎闊者哉且當春秋
既終之後左傳未盡之前其間衛弑君越滅吳
魯遜越云云賊臣逆子破家亡國多矣此正得
東方之象大國之徵何故捨而不述逺求他代
者乎又范與中行早從殄滅智入戰國繼踵云
亡輒與三晉連名總以六卿為目殊為謬也尋
斯失所起可以意測何者二傳所引事終西狩
獲麟左氏所書語連趙襄滅智漢代學者唯讀
二傳不觀左氏故事有不周言多脫略且春秋
之後戰國之時史官闕書年祀難記而學者遂
疑簒齊分晉時與魯史相鄰故輕引災祥用相
符㑹白珪之玷何其甚歟
春秋釐公三十三年十二月隕霜不殺草成公
五年梁山崩七年鼷鼠食郊牛角劉向以其後
三家逐魯昭公卒死於外之象按乾侯之出事
由季氏孟叔二孫本所不預況昭子以納君不
遂發憤而卒論其義烈道貫幽明定為忠臣猶
且無愧編諸逆黨何乃厚誣夫以罪申一家而
兼云二族以此題目何其濫歟
左氏傳昭公十九年龍鬭於鄭時門之外洧淵
劉向以為近龍孽也鄭小國攝乎晉楚之間重
以强吳鄭當其衝不能修徳將鬭三國以自危
亡是時子産任政内惠於民外善辭令以交三
國鄭卒亡患此能以徳銷灾之道也按昭之十
九年晉楚連盟干戈不作吳雖强暴未擾諸華
鄭無外虞非子産之力也又吳為逺國僻在江
干必畧中原當以楚宋為始鄭居河潁地匪夷
庚謂當要衝殊為乖角求諸地理不其爽歟
春秋昭公十五年六月日有蝕之董仲舒以為
時宿在畢晉國象也云云日比再蝕其事在春
秋後故不載於經按自昭十四年迄于獲麟之
嵗其間日蝕復有七焉事列本經披文立驗安
得云再蝕而已又在春秋之後也且觀班志編
此七蝕其六皆載董生所占復不得言董以事
後春秋故不存編録再思其語三覆所由斯盖
孟堅之誤非仲舒之罪也
春秋昭公九年陳火劉向以為先是陳侯之弟
招殺陳太子偃師楚因滅陳春秋不與蠻夷滅
中國故復書陳火也按楚縣中國以為邑者多
矣如邑有宜見於經者豈可不以楚為名者哉
盖當斯時陳雖暫亡尋復舊國故仍取陳號不
假楚名獨不見鄭禆竈之說斯灾也曰五年陳
將復封封五十二年而遂亡自斯而後若顓頊
之墟宛丘之地如有　應書於國史豈可復謂
之陳乎
史通卷之十九(終)
史通卷之第二十
　外篇
　　暗惑忤時
　　　暗惑第十二(十四條)
夫人識有不燭神有不明則真偽莫分邪正靡
别昔人有以髮繞灸誤其國君者有置毒於胙
誣其太子者矣夫髮經炙炭必致焚灼毒味經
時無復殺害而行之者偽成其事受之者信以
為然故使見咎一時取怨千載夫史傳叙事亦
多如此其有道理難憑欺誣可見如古來學者
莫覺其非葢徃往有焉今聊舉一二加以駁難
列之如左
史記本紀曰瞽叟使舜穿井為匿空旁出瞽叟
與象共下土實井瞽叟象喜以舜為巳死象乃
止舜宮
難曰夫杳㝠不測變化無恒兵革所不能傷網
羅所不能制若左慈易質為羊劉根竄形入壁
是也時無可移禍所必至雖大聖所不能免若
姬伯拘於羑里孔父阨於陳蔡是也然俗之愚
者皆謂彼幻化是為聖人豈知聖人智周萬物
才兼百行若斯而已與夫方内之士有何異哉
如史記云重華入於井中匿空出去此則其意
以舜是左慈劉根之類非姬伯孔父之徒苟識
事如斯難以語夫聖道矣且按太史公云黄帝堯
舜軼事時時見於他說余擇其言尤雅者著為
本紀書首若如向之所述豈可謂雅邪
又史記滑稽傳孫叔敖為楚相楚王以霸病死
居數年其子窮困負薪優孟即為孫叔敖衣冠
抵掌談語嵗餘像孫叔敖楚王及左右不能别
也莊王置酒優孟為夀王大驚以為孫叔敖復
生欲以為相
難曰盖語有之人心不同有如其面故窳隆異
等修短殊姿皆稟之自然得諸造化非由倣傚
俾有遷革如優孟之象孫叔敖也衣冠談說容
或亂真眉目口鼻如何取類而楚王與其左右
曾無疑惑者邪昔陳焦既亡累年而活秦諜從
縊六日而蘇遂使竹帛顯書今古稱恠況叔敖
之殁時日已久楚王必謂其復生也先當詰其
枯骸再肉所由闔棺重開所以豈有片言不接
一見無疑遽欲加以寵榮復其禄位此乃類夢
中行事豈人倫為者哉
又史記田敬仲世家曰田常成子以大斗出貸
以小斗收齊人歌之曰嫗乎采芑歸乎田成子
難曰夫人既從物故然後加以易名田常見存
而遽呼以諡此之不實明然可知又按左氏傳
石碏曰陳桓公方有寵於王論語陳司敗問孔
子昭公知禮乎史記家令說太上皇曰髙祖雖
子人主也諸如此說其例皆同然而事由過誤
易為筆削若田氏世家之論成子也乃結以韻
語簒成歌詞欲加刋正無可釐革故獨舉其失
以為標冠云
又史記仲尼弟子列傳曰孔子既殁有若狀似
孔子弟子相與共立為師事之如夫子他日弟
子進問曰昔夫子甞行使弟子持雨具已而果
雨商瞿長無子欲更取室孔子曰瞿年四十後
當有五丈夫子已而果然敢問夫子何以知之
有若嘿然無應弟子起曰有若避此非子之坐
也
難曰孔門弟子七十二人柴愚參魯宰我言語
師商可方回賜非類此並聖人品藻優劣已詳
門徒商搉臧否又定如有若者名不隷於四科
譽無偕於十哲逮尼父既殁方取為師以不答
所問始令避坐同稱達者何見事之晚乎且退
老西河取疑夫子猶使喪明致罰投杖謝愆何
肯公然自欺詐相承奉此乃童兒相戲非復長
老所為觀孟軻著書首陳此說馬遷裁史仍習
其言得自委巷曾無先覺悲夫
又史記漢書皆曰上自雒陽南宮從複道望見
諸將徃徃相與坐沙中語上曰此何語留侯曰
陛下所封皆故人新愛所誅皆平生讎怨此属
畏誅故相聚謀反爾上乃憂曰為之奈何留侯
曰上平生所憎誰最甚者上曰雍齒留侯曰今
先封雍齒以示羣臣羣臣見雍齒封則人人自
堅矣於是上置酒封雍齒為侯難曰夫公家之
事知無不為見無禮於君如鷹鸇之逐鳥雀按
子房少也傾家結客為韓報仇此則忠義素彰
名節甚著其事漢也何為属羣小聚謀將犯其
君遂嘿然杜口俟問方對倘若髙祖不問竟欲
無言者邪且將而必誅罪在不測如諸將屯聚圖
為禍亂密言臺上猶懼覺知羣議沙中何無避
忌為國之道必不如斯然則張良慮反側不安
雍齒以嫌疑受爵盖當時實有其事也如複道
之望坐沙而語是說者敷演妄益其端耳
又東觀漢記曰赤眉降後積甲與熊耳山齊(云/云)
難曰按盆子既亡棄甲誠衆必與山比峻則未
之有也昔大誓云前徒倒戈血流漂杵孔安國
曰盖言之甚也如積甲與熊耳山齊者抑亦血
流漂杵之徒歟
又東觀漢記曰郭伋為并州牧行部到西河美
稷有童兒數百各騎竹馬於道次迎拜伋問兒
曹何自逺來對曰聞使君始到喜故奉迎伋辭謝
之事訖諸兒送至郭外問使者何日當還伋使别
駕計日告之既還先期一日伋為違信止於野亭
須期乃入
難曰盖此事不可信者三焉按漢時方伯儀比諸
侯其行也前驅蔽野後乘塞路鼓吹沸喧旌棨填
咽彼草萊稚子齠齓童兒非唯羞赧不見亦自驚
惶失據安能犯騶駕凌襜帷首觸威嚴自陳襟抱
其不可信一也又方伯按部舉州振肅至於墨綬
長吏黄綬羣官率彼吏人顒然佇候兼復掃除逆
旅行李有程嚴備供具憩息有所如棄而不就居
止無常必公私闕擬客主俱窘凡為良二千石固
當知人所苦安得輕赴數童之期坐失百城之望
其不可信二也夫以晉陽無竹古今共知假有傳
檄它方盖亦事同大夏訪諸商賈不可多得況在
童孺彌復難求羣戲而乘如何克辦其不可信三
也凡說此事總有三科搉而論之了無一實異哉
又魏志注語林曰匈奴遣使人來朝太祖令崔
琰在座而已握刀侍立既而使人問匈奴使者
曰曹公何如對曰曹公美則美矣而侍立者非
人臣之相太祖乃追殺使者云
難曰昔孟陽卧床詐稱齊后紀信乘纛矯號漢
主或王遘屯䝉或朝罹兵革故權以取濟事非
獲已如崔琰本無此急何得以臣代君者哉且
凡稱人君皆慎其舉措況魏武經綸霸業南面
受朝而使臣居君座君處臣位將何以使萬國
具瞻百寮僉瞩也又漢代之於匈奴其為綏撫
勤矣雖復賂以金帛結以親姻猶虺毒不悛狼
心易擾如輒殺其使者不顯罪名復何以懐四
夷於外蕃建五利於中國且曹公必以所為過
失懼招物議故誅彼行人將以杜兹謗口而言
同綸綍聲遍寰區欲盖而彰止益其辱雖愚暗
之主猶所不為況英略之君豈其若是夫蒭蕘
鄙說閭巷讇言凡如此書通無擊難而裴引語
林斯事編入魏史注中持彼虚詞亂兹實録故
特申掎摭辨其疑誤者焉(盖曹公多詐好立詭謀)
(流俗相欺遂為此說)
又魏世諸小書皆云文鴦侍講殿瓦皆飛(云云)
難曰案漢書云項王叱咤慴伏千人然則呼聲
之極大者不過使人披靡而已尋文鴦武勇逺
慙項籍況侍君側固當屏氣徐言安能檐瓦皆
飛有踰武安鳴鼓且瓦既飄隕則人必震驚而
魏帝與其羣臣焉得恬然無害也
又晉陽秋曰胡質為荆州刺史子威自京師省
之見父十餘日告歸質賜絹一疋為路粮威曰
大人清髙不審於何得此絹質曰是吾俸禄之
餘
難曰古人謂方牧為二千石者以其禄有二千
石故也名以定躰貴實甚焉設使亷如伯夷介
若黔敖茍居此職終不患於貧餧者如胡威之
别其父也一縑財猶且發問則千石之俸其費
安施料以牙籌推之借箸察其厚薄知不然矣
或曰觀諸史所載兹流非一(折轅車吳隠之為/如張湛為蜀郡乗)
(客並其類也/廣川貸夫待)必以多為證則足可無疑然人自有
身安弊緼口甘麄糲而多藏鏹帛無所散用者
故公孫弘位至三公而卧布被食脫粟飯汲黯
所謂齊人多詐者是也安知胡威之徒其儉亦
皆如此而史臣不詳厥理直謂清白繆矣哉
又新晉書阮籍傳曰籍至孝母終正與人圍碁
對者求止籍留與決既而飲酒二斗舉聲一號
吐血數升及葬食一蒸㹠飲酒二斗然後臨穴
直言窮矣舉聲一號因復吐血數升毁瘠骨立
殆致滅性
難曰夫人才雖下愚識雖不肖始亡天属必致
其哀但以苴絰未㡬悲荒遽輙如謂本無戚容
則未之有也況嗣宗當聖善將殁閔凶所鍾合
門惶恐舉族悲咤居里巷者猶停舂杵之音在
鄰伍者尚申匍匐之救而為其子者方對局求
決舉杯酣暢但當此際曾無感惻則心同木石
志如梟獍者安有既臨泉穴始知摧慟者乎求
諸人情事必不爾又孝子之喪親也朝夕孺慕
塩酪不甞斯可至於癯瘠矣如甘㫖在念則觔
肉内寛醉飽自得則肌膚外博況乎溺情㹠酒
不改平素雖復時一嘔慟豈能柴毁骨立乎葢
彼阮生者不修名教居喪過失而說者遂言其
無禮如彼人以其志操尤異才識甚髙而談者
遂言其至性如此惟毁及譽皆無取焉
又新晉書王祥傳曰祥漢末遭亂扶母携弟覽
避地廬江隠居三十餘年不應州郡之命母終
徐州刺史呂䖍檄為别駕年垂耳順覽勸之乃
應召于時冦賊充斥祥率勵兵士頻討破之時
人歌曰海沂之康實賴王祥年八十五太始五
年薨
難曰祥為徐州别駕冦盜充斥固是漢建安中
徐州未清時事耳有魏受命凡三十五年上去
徐州冦賊充斥下至晉太始五年當六十年已
上矣祥於建安中年垂耳順更加六十六載至
晉太始五年薨則當年一百二十嵗矣而史云
年八十五薨者何也如必以終時實年八十五
則為徐州别駕止可二十五六年矣又云其未
從官已前隠居三十餘載者但其初被檄時止
年二十五六自此而往安得復有三十餘年乎
必謂祥為别駕在建安後則徐州清晏何得云
于時冦賊充斥祥率勵兵士頻討破之乎求其
前後無一符㑹也
凡所駁難具列如右盖精五經者討羣儒之别
義練三史者徵諸子之異聞加以探賾索隠然
後辨其紕繆如向之諸史所載則不然何者其
叙事也唯記一途直論一理而矛盾自顯表裏
相乖非復牴牾直成狂惑者爾尋兹失所起良
由作者情多忽略識惟愚滯或採彼流言不加
詮擇或傳諸繆說即從編次用使真偽混淆是
非參錯盖語曰君子可欺不可罔至如邪說害
正虚詞僨實小人以為信爾君子知其不然語
曰信書不如無書盖為此也夫書彼竹帛事非
容易凡為國史可不慎諸
　　　忤時第十三
孝和皇帝時韋武弄權母媪預政士有附麗之
者起家而綰朱紫予以無所傅㑹取擯當時(為/一)
(載不遷/中允四)㑹天子還京師朝廷願從者衆予求番
次在大駕後發日逗留不去守司東都杜門却
掃凡經三載或有譖予躬為史臣不書國事而
取樂丘園私自著述者由是驛召至京令専執
史筆于時小人道長綱紀日壊仕於其間忽忽
不樂遂與監修國史蕭至忠等諸官書求退曰
僕幼聞詩禮長涉藝文至於史傳之言尤所躭
恱尋夫左史右史是曰春秋尚書素王素臣斯
稱微婉志晦兩京三國班謝陳習闡其謩中朝
江左王陸干孫紀其暦劉石僭號方䇿委於和
張宋齊應録惇史歸於蕭沈亦有汲冢古篆禹
穴殘編孟堅所亡葛洪刋其雜記休文所缺荀
綽裁其拾遺凡此諸家其流盖廣莫不頤彼泉
藪尋其枝葉原始要終備知之矣若乃劉峻作
傳自述長於論才范曄為書盛言矜其費躰斯
又當仁不讓庶㡬前哲者焉然自䇿名仕伍待
罪朝列三為史臣再入東觀竟不能勒成國典貽
彼後來者何哉靜言思之其不可有五故也何
者古之國史皆出自一家如魯漢之丘明子長
晉齊之董狐南史咸能立言不朽藏諸名山未
聞籍以衆功方云絶筆唯後漢東觀大集羣儒
著述無主條章靡立由是伯度譏其不實公理
以為可焚張蔡二子紏之於當代傅范兩家嗤
之於後葉今者史司取士有倍東京人自以為
荀袁家自稱為政駿毎欲記一事載一言皆閣
筆相視含毫不斷故首白可期而汗青無日其
不可一也前漢郡國計書先上太史副上丞相
後漢公卿所撰始集公府乃上蘭臺由是史官
所修載事為博爰自近古此道不行史臣編録
唯自詢採而左右二史闕注起居衣冠百家罕
通行狀求風俗於州郡視聽不該討㳂革於臺
閣簿籍難見雖使尼父再出猶且成其管窺況
㒒限以中才安能遂其博物其不可二也昔董
狐之書法也以示於朝南史之書弑也執簡以
往而近代史局皆通籍禁門深居九重欲人不
見尋其義者盖由杜彼顔面防諸請謁故也然
今舘中作者多士如林皆願長喙無聞䶦舌
儻有五始初成一字加貶言未絶口而朝野具
知筆未栖毫而搢紳咸誦夫孫盛紀實取嫉權
門王劭直書見讎貴族人之情也能無畏乎其
不可三也古者刋定一史纂成一家躰統各殊
指歸咸别夫尚書之教也以䟽通知逺為主春
秋之義也以懲惡勸善為先史記則退處士而
進奸雄漢書則抑忠臣而飾主闕斯並曩時得
失之例良史是非之準作者言之詳矣頃史官
注記多取稟監修楊令公則云必須直詞宗尚
書則云宜多隠惡十羊九牧其令難行一國三
公適從何在其不可四也切以史置監修雖古
無式尋其名號可得而言夫言監者盖總領之
義耳如創立紀年則年有斷限草傳叙事則事有
豐約或可略而不略或應書而不書此刋削之
務也属詞比事勞逸宜均揮銘奮墨勤惰須等
某表某篇付之此職某傳某志歸之彼官此銓
配之理也斯並宜明立科條審定區域儻人思
自勉則書可立成今監之者既不指授修之者
又無遵奉用使爭學茍且務相推避坐變炎涼
徒延嵗月其不可五也凡此不可其流實多一
言以蔽三隅自反而時談物議安得笑僕編次
無聞者哉比者伏見明公每汲汲於勸誘勤勤
於課責或云墳籍事重努力用心或云嵗序已
淹何時輟手切以網維不舉而督課徒勤雖威
以刺骨之刑勗以懸金之賞終不可得也語曰
陳力就列不能者止所以比者布懐知已歴詆
羣公屢辭載筆之官願罷記言之職者正為此
爾抑又有所未諭聊復一二言之比奉髙命令
隷名修史其職非一如張尚書崔岑二吏部鄭
太常等既迫以吏道不可拘之史任以僕曹務
多閑勒令専知下筆夫以惟寂惟寞乃使記事
記言茍如其利則栁常侍劉秘監徐禮部等皆
門可張羅府無堆案何事置之度外而使各無
羈束乎必謂諸賢載削非其所長以僕鎗鎗鉸
鉸故推為首最就如斯理亦有其說何者僕少
小從仕早躡通班當皇上初臨萬邦未親庶務
而以守兹介直不附奸臣遂使官若土牛棄同
芻狗逮鑾輿西幸百寮畢從自惟官曹務簡求
以留後居臺常謂朝廷不知國家於我已矣豈
謂一旦忽承恩㫖州司臨門使者結轍既而駈
駟馬入函關排千門謁天子引賈生於宣室雖
歎其才召季布於河東反增其愧明公既位居
端揆望重台衡飛沉属其顧盼榮辱由其俛仰
曾不上祈宸極申之以寵光僉議縉紳縻我以
好爵其相見也直云史筆闕書為日已久石渠
掃第思子為勞今之仰追唯此而已抑明公足
下獨不聞劉炫蜀王之說乎昔劉炫仕隋為蜀
王侍讀尚書牛弘甞問之曰君王遇子其禮如
何曰相期髙於周孔見待下於奴僕弘不悟其
言請聞其義炫曰吾王每有所疑必先見訪是
相期髙於周孔酒食左右皆饜而我餘瀝不霑
是見待下於奴僕也僕亦竊不自揆輒敢方於
鄙宗何者求史才則千里降追語宦途則十年
不進意者得非相期髙於班馬見待下於兵卒
乎又人之品藻貴識其性明公視僕於名利何
如哉當其坐嘯洛城非隠非仕惟以守愚自得寧
以充詘攖心但今者黽勉從事攣拘就役朝廷
厚用其才竟不薄加其禮求諸隗始其義安施
儻使士有澹雅若嚴君平清亷如段干木與僕
易地而處亦將彈鋏告勞積薪為恨況僕未能
免俗能不蔕芥於心者乎當今朝號得人國稱
多士蓬山之下良直差肩芸閤之中英竒接武
僕既功虧刻鵠筆未獲麟徒殫太官之膳虚索
長安之米乞已本職還其舊居多謝簡書請避
賢路唯明公足下哀而許之至忠得書大慙無
以酬答又惜其才不許解史任而宗楚客崔湜
鄭愔等皆惡聞其短共讎嫉之俄而蕭宗等相
次伏誅然後獲免於難
史通第二十卷終
刋正史通序
昔者孔子嘗曰吾自衛反魯然後樂正雅
頌各得其所味斯言也則雅頌在當時見
者亦衆矣必俟孔子後正者何也蓋權衡
設輕重乃昭尺度懸長短斯别苟非其人
道不虚行聖賢者誠萬世之權度哉愚舊
讀史通見其缺文複意繁詞冗意心頗疑
之掩卷而思展卷而玩莫可為懐者矣
儼山先生帥蜀之初乃取而正之篇章㫖
趣各循其軌意怄而文順事核而理瑩自
是始爲完書此無他蓋先生以江南鉅儒
養之翰苑復三十餘年其學邃故其思精
其思精故其見髙如扁鵲視人五臟皆見
庖丁遊刃目無全牛故稱量之下銖兩自
明分寸不爽固其所哉厥功豈獨倍於作
者殆升孔堂以續雅頌遺音矣近世有訂
周禮之誤以𥙷冬官之缺或謂事類而功
倍未知然否且羣書之誤尚不止此先生
將次第正之其嘉惠後學之心益宏且逺
矣敬當立雪以俟
嘉靖乙未長至日後學李佶謹識
跋史通
　　　　　　　　方洲山人楊名撰
儼山先生旣正史通使者来緘以示名且
委之為說名敬受而讀之至三四過則見
夫井井乎如珠之就繩炳炳乎如鑑之脫
垢洋洋乎如韶之叶律而琴之定徽也乃
起而歎曰邈哉淵乎先生之用心矣夫尚
犮則詩書是資畜德則言行有頼故雖塵
籍蠧編小辭淺說罔不有至理存焉者聖
賢固弗廢哉况知㡬以良史才三爲史官
徘徊司籍之曹歲月寖乆其所以沉潜考
證之者當不寡薄則其著而爲書固宜兼
備諸體網羅百家馳驅列代㡬自成一門
户獨惜夫評議狥於意見是非謬於聖哲
不䏻使人無遺憾焉雖然作室而先式則
羣材無淆織錦而預圖諸様庶百卉之不
相雜此其道在我而權存乎心爾夫旣曰
尚友矣畜德矣則凢詩書言行之云皆足
以輔吾志而助吾力罔見有或病吾事者
矧曰辨類考故推時核勢案迹之實係乎
然則先生兹刻雅意其在是也已矣若夫
徐宋柳子所稱說者見則有異同言則有
得失或未足以語此名且將質之於先生
云
嘉靖丙申歲秋七月朔日䟦
