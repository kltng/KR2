#+TITLE: 史通通釋-清-浦起龍
#+DATE: 2016-06-11 12:22:44
#+SOURCE: github.com/kanripo/KR2o0002 master 4a23f50f                
欽定四庫全書　　　　　史部十五
　史通通釋目録　　　　　史評類
　　内篇
　　　卷一
　　　　六家第一
　　　卷二
　　　　二體第二　　　　載言第三
　　　　本紀第四　　　　世家第五
　　　　列傳第六
　　　卷三
　　　　表歴第七　　　　書志第八
　　　卷四
　　　　論贊第九　　　　序例第十
　　　　題目第十一　　　斷限第十二
　　　　編次第十三　　　稱謂第十四
　　　卷五
　　　　採撰第十五　　　載文第十六
　　　　補注第十七　　　因習第十八
　　　　邑里第十九
　　　卷六
　　　　言語第二十　　　浮詞第二十一
　　　　叙事第二十二
　　　卷七
　　　　品藻第二十三　　直書第二十四
　　　　曲筆第二十五　　鑒識第二十六
　　　　探賾第二十七
　　　卷八
　　　　摸擬第二十八　　書事第二十九
　　　　人物第三十
　　　卷九
　　　　覈才第三十一　　序傳第三十二
　　　　煩省第三十三
　　　卷十
　　　　雜述第三十四　　辨職第三十五
　　　　自叙第三十六　　體統(亡/)
　　　　紕繆(亡/)　　　　　弛張(亡/)
　　外篇
　　　卷十一
　　　　史官建置第一
　　　卷十二
　　　　古今正史第二
　　　卷十三
　　　　疑古第三
　　　卷十四
　　　　申左第四
　　　卷十五
　　　　㸃煩第五
　　　卷十六
　　　　雜説上第六
　　　卷十七
　　　　雜説中第七
　　　卷十八
　　　　雜説下第八
　　　卷十九
　　　　五行志錯誤第九　五行志雜駁第十
　　　卷二十
　　　　暗惑第十一　　　忤時第十二
　　　　(臣/)等謹案史通通釋二十卷
　　　國朝浦起龍撰起龍字二田無錫人史通注本
　　　　舊有郭延年王維儉黄叔琳三家遞相增損
　　　　互有短長起龍是注較三家為晚出雖亦仍
　　　　有疎漏如秦人不死事不知出洛陽伽藍記
　　　　蜀老猶存事不知出魏書毛修之傳闌單失
　　　　力字不知出清異録之類然大致引據詳明
　　　　足稱該洽惟輕於改竄古書往往失其本㫖
　　　　如六家篇内尚書條中語無可述四字之下
　　　　若此二字之上乃有脱句而改此字為止又
　　　　為增一有字又如列傳篇内項王立傳而以
　　　　本紀為名句立字不悞而乃臆改為宜此類
　　　　至多皆失詳慎又句解章評參差夹注如選
　　　　刻制藝之例于注書之體亦乖惜其不一評
　　　　一注釐為二書使離之雙美也顧其大致精
　　　　核於知㡬本意多能闡發不可謂之無功焉
　　　　乾隆四十三年六月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　總　校　官(臣/)陸　費　墀
史通通釋原序
長安二年(武后臨朝第十九/年至此十六改元)余以著作佐郎兼修國史
尋遷左史於門下撰起居注㑹轉中書舎人暫停史任
俄兼領其職今上即位除著作郎太子中允率更令其
兼(舊脱/兼字)修史皆如故(兼修史以領職/言脫兼字則非)又屬大駕還京以
留後在東(舊脫/東字)都無㡬驛徴入京專知史事仍遷秘書
少監釋(首叙歴官即自叙篇所謂三為史臣再入/東觀也其注云今之史館即古之東觀)自惟
歴事二主從宦(一作/官)兩京遍居司籍之曹久處載言之
職昔馬融三入東觀漢代稱榮張華再典史官晉朝稱
美嗟予小子兼而有之是用職思(舊誤/作司)其憂不遑啓處
釋(此總上歴官拈合當職撰/史事即以引起史通之作)嘗以載削餘暇商𣙜(一作/確)
史篇下筆不休遂盈筐篋於是區分類聚編而次之釋
(此六句暗/籠史通)昔漢世諸儒集論經傳定之於白虎閣因名
曰白虎通予既在史館而成此書故便以史通為目且
漢求司馬遷後封為史通子是知史之稱通其來自久
博采衆議爰定兹名釋(此層明㸃史通兩引古/史古事以見命名所本)凡為廿
卷列之如左合若干言(舊注除所闕篇凡八萬三千三/百五十二字注五千四百九十)
(八字按字數今不可/定姑仍舊本存之)于時嵗次庚戌景龍四年(中宗元/是時復)
(辟六/年矣)仲春之月也
　按此劉氏自序當冠正目之首諸本錯置後人序例
　之間非體觀此一序簡明典切即可徴其史筆之潔
　古者經䟽文選凡有自序者皆與正書同注王本此
　篇亦有注愚亦遵用之
　大駕還京(注詳集終/忤時篇)
　馬融三入東觀(後漢書本傳永初四年應召拜為校/書郎中詣東觀典校秘書忤太后㫖)
　(禁錮安帝親政召還郎署復在講部拜議郎桓帝時述/忤大將軍梁冀免官得赦還復拜議郎重在東觀著)
　張華再典史官(晉書本傳華學業優博朗贍多通盧/欽言之於文帝除著作佐郎惠帝即)
　(位以華為太子少傅數年代/下邳王晃為司空領著作)
　白虎通(後漢章帝紀建初四年大夫博士議郎郎官/及諸生諸儒㑹白虎觀講議五經異同作白)
　(虎議奏班固傳天子㑹諸儒講論五經作白虎通德/論令固撰集其事隋經籍志白虎通六卷唐藝文志)
　(通字下/有義字)
　史通子(漢書司馬遷傳太史公仍父子相繼纂其職/作本紀表書世家列傳凡百三十篇五十二)
　(萬六千五百字宣帝時遷外孫楊惲祖述其/書遂宣布焉至王莽時求封遷後為史通子)
欽定四庫全書
　史通通釋舉例
　　二科十别
　　　書不必醇乎醇書惟其至於至居巢劉氏之史
　　　通是也注書戒自我作故注書欲推心置腹山
　　　傖先生之通釋是也凡注之用二辨之通與不
　　　通而已是書行本相髙厭心蓋寡每於通處薦
　　　以荆榛而趣乖於不可通處過如炙轂而疵積
　　　敝也久矣先生曰趣乖者法宜訓正疵積者道
　　　在刋譌例摠二科科各有别列如左方
訓正者兼舉其義與辭而是正之也義從文生辭由古
出俗學之弊大抵二端憑臆自用者揣義而不徴辭弊
且流為束書不觀是謂蔑古炫博貪竒者役辭而不問
義弊又滋乎靈臺日汨是謂䙝天兹用䟽義以㑹辭考
辭以赴義則訓之爲也訓正之科其别六
一曰釋(篇者節之積也節清而篇乃定焉歴繙評本觀/乎外篇條别胷欠主張驗其通體支離篇乖步)
　(伐者矣故為之釋以清之釋之為用析節而䟽其義/是賔是主是影是神前後相銜中邉交灌兹為從事)
　(之所先即其命名之所自間有省去不用唯於短説/為然自昔漢唐經䟽通例墨闌標眼於釋字仿用之)
二曰按(按亦釋也標仍墨闌體同䟦尾既釋以辨之復/按以㑹之指趣所鍾歸宿有地矣况史通之為)
　(書也羣史牢籠全書吐納畛塗遼濶節目棼緐則必/以見逺之明者察焉則將有無礙之辯者通焉此段)
　(識解於何置頓亦惟篇按職此淹該是知按之所届/尤為駟牡之廣衢非等隻雞之近局也又其例比釋)
　(加徧釋有從省按無缺施惟下帙/四五處有以一按攝三條二條者)
三曰證釋(謂取證古書用釋今義也語云求之物本必/於其始取其所通必於所宅故凡有徴引事)
　(必事祖辭必辭根而其所標識則又書皆舉名篇皆/舉目如左傳則某公某年漢書則某紀某傳之類蓋)
　(採録多從節縮而原文可任搜核也他若舊注已得/者明書何本或無書可質者直注未詳不攘不欺與)
　(世共/見)
四曰證按(凡前件證釋多有就證加按者痛刮不根之/病及澷與之習也如尚書注有王肅其人也)
　(本係三國王朗之子舊援後魏同名之人如左傳家/缺徐賈一注也位在干蕭二史之間撿出徐廣字形)
　(之誤更有全證皆屬設辯者如書志篇之東觀曰記/採撰篇之沈炯罵書一失之俗傳一失之原本則一)
　(當革其繆一當繩其愆凡此諸流皆須顯説也證釋/之條干有二百加按之處五百有竒任舉陳言都成)
　(說/部)
五曰夾釋(釋非節界夾入行間是夾釋也凡涉晦澀之/義用一兩言達之或遇疑似之辭用直截語)
　(指之皆是也有此可以便觀書者/之索解可以杜好辯者之岐猜)
六曰雜按(雜按之施施於原注原注者劉自注也或刋/失其初須為揣定或置非其所合與推移且)
　(有注混文文混注者於史官篇詔曰修撰暗惑篇曹/公多詐見之并有注非注文非文者於史官篇自歴)
　(行事雜說篇蘇代所言見之相厥攸居還渠定/判此雜按之所由設也不繫諸正書故稱雜焉)
刋譌者譌非一端而已或流傳或竄易或原本差池所
致之塗既雜於是有繆出有倒施有脫遺羨衍所叢之
纇緐興刺眼而葉落連翩膠牙而泉流濇咽文傳侮食
怪曲水序之猶踈日思誤書歎小屋人之不作夷考諸
家刋得者十一待刋者十九焉刋譌之科其别四
一曰字之失(是書之失在字者蓋亦多矣烏孤而轉烏/孫文丁而轉文王處道而轉承祚涉漢而)
　(轉沙漠失則繆文省而曰省文朔方而曰方朔武宣/而曰宣武昌平而曰平昌失則倒昭後略漏昭字言)
　(學者漏言字楚漢列國漏國字微子篇序漏序字失/則脫名班祚土班下衍爵字以其類逆逆下衍者字)
　(虚美相酬馬遷乗傳美下傳下並衍以字失則羨繆/倒脫羨凡有四端故概曰失也總二百二十有竒者)
　(刋之數也其刋去者仍注見之不沒舊本冀覽之者/辨之也且作聰明改頭靣得罪古人莫此為甚本所)
　(深惡而豈蹈之/下三條皆倣此)
二曰句之違(違亦概詞也句之違亦四端凡二十處而/㸃煩之誤在除加丹粉間者不與焉稍舉)
　(似之以句繆言則有若去萬留千録逺略近懵事類/而反篇情者以句倒言則有若藉權濟物居京兆府)
　(乖文義而沒語趣者以句脱言則有若述南齊之史/結申左之科缺至一全片而遺忘半靣者以句羨言)
　(則有若犀革裹之條嗤沈約之段衍至不可讀而反/棄佳本者凡此又非一兩字之間審聲形之比靜繹)
　(全文廣叅羣籍甚至浹時稽序而後其/真始出持此耗磨晚節俟之甘苦中人)
三曰節之淆(節之淆者内篇少外篇多通幅分條之殊/其體故也其在内篇六家之總首既截則)
　(總尾亦宜截書志後論不應以或問截編次終篇不/應以尋夫截其在外篇離合斷連岐迕交失者史官)
　(篇三正史篇三惑經篇一雜説上中下篇十有五技/經肯綮每至族而難為官止神行唯彼節之有間今)
　(皆騞然矣至若㸃煩摘史隔鈔而合片當以方空格/界之又若卷末忤時一牘而兩端可以序䟦例離之)
　(斯皆隨方制宜/非欲矜已立異)
四曰簡之錯(篇節字句並有錯簡篇之錯卷九内之叙/傳者是節之錯曲筆中之夫史十行者是)
　(字句之錯雜説下之李陵書者是篇不得而移節句/可得而準也或遂刋定或為證眀具著卷中○凡所)
　(盡心畧如前欵間嘗總諸科别而𣙜之理不言而同/然唯去非以趨於是言愜心者貴當必無憾然後即)
　(安是書也謂劉氏史通可謂浦/氏家言亦可己巳孟陬親賢堂)
欽定四庫全書
　史通通釋卷一　　　　　　無錫浦起龍撰
　　内篇
　　　六家(第一○合起/結共八章)
自古帝王編述文籍外篇(謂古今正史篇/此二字一作史)言之備矣古
往今來質文遞變諸史之作不恒厥體釋(二句首提史/字掲出全書)
(眼/目)𣙜而爲論其流有六一曰尚書家二曰春秋家三曰
左傳家四曰國語家五曰史記家六曰漢書家今略陳
其義列之於後
　按此篇序也史體盡此六家六家各有原委其舉數
　也欲溢為七而無欠欲減為五則不全是史通總挈
　之綱領也其辨體也援駮儷純而派同移甲置乙則
　族亂是六家類從之畛涂也注家認家字不清要領
　全沒今為顯説之一(尚/書)記言家也二(春/秋)記事家也三
　(左/傳)編年家也四(國/語)國别家也五(史/記)通古紀傳家也六
　(漢/書)斷代紀傳家也㑹此分配以觀六章觀全書如視
　掌文矣
尚書家者釋(是為記/言家)其先出於太古易曰河出圖洛出
書聖人則之故知書之所起逺矣釋(上原書之所起/下表孔子所定)至
孔子觀書於周室得虞夏商周四代之典乃刪其善者
定為尚書百篇孔安國曰以其上古之書謂之尚書尚
書璇璣鈐曰尚者上也上天垂文􁚬(古象字/一作以)布節度如
天行也王肅曰上所言下為史所書故曰尚書也釋(三/引)
(古語皆釋尚字名義惟此王肅所云/乃與記言意合是為本處家字所宗)推(一作/唯)此三説其
義不同蓋書之所主本於號令所以宣王道之正義發
話言於臣下故其所載皆典謨訓誥誓命之文釋(數語/勒清)
(記/言)至如堯舜二典直序人事禹貢一篇唯言地理(或作/里)
洪範總述災祥(董劉五/行之説)顧命都陳䘮禮兹亦為例不純
者也釋(數語以書有兼及記事之文摘出言之要之/自孔子觀書至此總以記言為立説之主也)又
有周書者(謂世所傳/汲冡周書)與尚書相類釋(亦是記/言類也)即孔氏刋
約百篇之外凡為七十一(或作/二非)章上自文武下終靈景
甚(一誤/作其)有明允篤誠典雅髙義時亦有淺末恒説滓穢
相叅殆似後之好事者所增益也至若職方之言與周
官(周/禮)無異時訓之説比月令多同斯百王之正書五經
之别録者也釋(自又有周書至末所綴三書皆屬記言/之體正為家字博其類也○此節述刪)
(餘之周書雖其中不無真偽相/亂要是本家緒餘故引而附之)自宗周既殞書體遂廢
迄(一作/迨)乎漢魏無能繼者釋(數語/轉遞)至晉廣陵相魯國孔
衍以為國史所以表言行昭法式至於人理常事不足
備列乃刪漢魏諸史取其美詞典言足為龜鏡者定以
篇第纂成一家由是有漢尚書後漢尚書漢(衍/)魏尚書
凡為二十六卷(卷與隋/志不合)釋(書體久廢之後至晉而有孔/衍諸書是後來記言者一家)
至隋秘書監太原王劭又録開皇仁夀時事編而次之
以類相從各為其目勒成隋書八十卷尋其義例皆準
尚書釋(至隋而又有王劭隋書亦是後來記言者一/家○上二家亦以類附此下則就二家衡論)原
夫尚書之所記也若君臣相對詞旨可稱則一時之言
累篇咸載如言無足紀語無可述若此(疑當/作止)故事雖有
(舊無/有字)脫略(四句言有事/無言者不收)而觀者不以為非爰逮中葉文
籍大備必翦截今文摸擬古法事非改轍理涉守株故
舒元(孔衍/字)所撰漢魏等書不行於代也釋(此節論孔衍/書也上世事)
(簡故言亦簡後世文煩徒以翦/棄事實上擬記言豈足成書)若乃帝王無紀公卿缺
傳則年月失序爵里難詳斯並昔之所忽而今之所要
如君懋(王劭/字)隋書雖欲祖述商周憲章虞夏觀其所述
乃似孔子家語臨川世説(謂體不/類史)可謂畫虎不成反類
犬也故其書受嗤當代良有以焉釋(此節論王劭書也/既無紀傳又不編)
(年徒然掇拾𤨏言豈得成史○二節之意總謂/記言一家止可行於三古後丗不必倣為也)
　按朱子嘗言古史之體可見者書春秋而已史通首
　此二家皆談史不談經注家執經言經繁引義䟽都
　無交涉其首尚書家者劉氏特以記言之體當之云
　爾家不類族不備人非其倫書是其體則以其族歸
　之不特七十一篇之周書為其緒餘若衍若劭等書
　皆是記言之族故亦以類相從郭本紛紛譏劉氏以
　狗尾續貂正縁不識家字所由胥動浮言也○上古
　文字何例可説專以尚書屬言其説始自鄭荀詎云
　篤論劉氏不此之辨而疑書例之不純固哉言也(劉/說)
　(蓋本堯/典孔䟽)○尚書固是史家開體然不編年不紀傳原
　非史體正宗故後世難為其繼亦不必有繼劉氏譏
　衍劭為守株畫虎洵通識也
　尚書百篇(漢蓺文志易曰河出圖洛出書聖人則之/故書之所起逺矣至孔子纂焉上斷於堯)
　(下訖於秦凡百篇按志語本孔安/國尚書序百篇葢古尚書原數也)
　孔安國(史記孔子世家孔子而下歴伯魚子思子上/子家子京子髙子慎及鮒凡八丗鮒弟子襄)
　(生忠忠生延年及安國安國為今皇帝博士漢蓺文/志武帝末魯共王壤孔子宅得古文尚書孔安國悉)
　(得其書獻之尚書孔序以其上古之/書謂之尚書百篇之義世莫得聞)
　璇璣鈐(後漢方術傳樊英善河洛七緯章懷注七緯/者易緯稽覽圖乾鑿度坤靈圖通卦驗是類)
　(謀辨終備也書緯璇璣鈐考靈耀刑德放帝命驗運/期授也詩緯推度灾汜厯樞含神務也禮緯含文嘉)
　(稽命徵斗威儀也樂緯動聲儀稽耀嘉叶圖徵也孝/經緯援神契鉤命决也春秋緯演孔圖元命苞文耀)
　(鉤運斗樞感精符合誠圖考異郵保乾圖/漢含孳佑助期握誠圖潜潭巴說題辭也)
　王肅(魏志王朗傳朗子肅字子雍中領軍散騎常侍/善賈馬之學而不好鄭氏采㑹同異為尚書詩)
　(論語三禮左氏解及撰定父朗所作易傳皆列於學/官按郭本引南齊奔魏之王肅誤又按王應鱗困學)
　(紀聞云樂書引樂記通典引大傳並存王肅注而集/說以為元魏人誤也在元魏者字恭懿不以經學名)
　(然則誤已在宋時矣而王謂不以經學名亦非恭懿/長於三禮北史與劉石經同傳常相辨論往來也)
　爲例不純(漢蓺文志左史記言言為尚書右史記事/事為春秋荀悦申鑒其說同鄭氏六蓺論)
　(左史所記為春秋右史所記為尚書是以玊藻云動/則左史書之言則右史書之按王者因事而有言有)
　(言必有事理勢本自相連珥筆如何分記况左右配/屬班荀之與鄭戴又各牴悟此等皆出自漢儒難可)
　(偏據魏晉以來黏配相沿杜預以漢志為誤史/通則又以漢志為例遂有為例不純之議並非)
　又有周書(漢蓺文志周書七十一篇劉向云周時誥/誓號令葢孔子所論百篇之餘也困學紀)
　(聞隋唐志繫之汲冡然汲冡得竹書在晉咸寧五年/而太史公鄭康成許叔重馬融皆引其文皆在漢世)
　(杜元凱觧左傳時書亦未出也亦以周書為據束晳/傳及左傳正義引王隠晉書所載竹書之目亦無周)
　(書然則繫於汲冡誤矣今按史通亦多引/其書皆不冠以汲冢隋唐志之誤信矣)
　職方時訓(逸周書序王紀雖弛天命方永四夷八蠻/攸遵王政作職方辯十二氣之應以明天)
　(時作時訓按浚儀王氏紀聞/引此序十二氣作二十四氣)
　孔衍漢魏尚書(晉儒林傳孔衍字舒元孔子二十二/世孫中興初補中書郎出為廣陵郡)
　(凡所撰述百餘萬言唐蓺文志孔衍漢尚書十卷後/漢尚書六卷後魏尚書十四卷按後魏後字衍文)
　王劭隋書(隋書王劭字君懋授著作郎遷秘書少監/專典國史撰隋書八十卷多録口勅又採)
　(迂怪委巷之言以/類相從為其題目)
　守株(韓非五蠧宋人耕田田中有株兔走觸株而死/因釋耒而守株冀復得兔兔不可得為宋國笑)
　(摸擬篇用/其語稍詳)
　家語(王肅注後序孔子家語者與論語孝經並時弟/子取其正實而切事者别出為論語其餘則都)
　(集録之鼂氏讀書志凡四十四篇劉向校録止二十/七篇王肅得此於孔猛家朱子與呂伯恭書程氏遺)
　(書若只暗地刪却久後易惑人記論語/者只為如此留下家語至今作病痛也)
　臨川世説(宋書宗室傳臨川王道規無子以長沙景/王子義慶為嗣髙氏緯畧義慶采擷漢晉)
　(以來佳事佳話為世説新語讀書志/劉知㡬頗言此書非實録予亦云)
春秋家者釋(此一家是言記事家也止以經文為/界勿重拈編年意致與左傳家混)其先
出於三代釋(原記事家/古名所自)案汲冢璅語記太丁時事目為
夏殷春秋釋(此下歴引春秋古名/見於諸書者以實之)孔子曰䟽通知逺書
教也屬辭比事春秋之教也知春秋始作與尚書同時
璅語又有晉春秋記獻公十七年事國語云晉羊舌肸
習於春秋悼公使傅其太子左傳昭二年晉韓獻子來
聘見魯春秋曰周禮盡在魯矣斯則春秋之目事匪一
家至於隱沒無聞者不可勝載又案竹書紀年其所紀
事皆與魯春秋同孟子曰晉謂之乗楚謂之檮杌而魯
謂之春秋其實一也然則乗與紀年檮杌其皆春秋之
别名者乎故墨子曰吾見百國春秋盖皆指此也釋(此/上)
(叠引衆説總以證明古者歴國史記皆號春秋/為推本命名之由而其用則皆以記事為義也)逮仲尼
之修春秋也乃觀周禮之舊法遵魯史之遺文據行事
仍人道就敗以明罰因興以立功假日月而定歴數籍
(藉/通)朝聘而正禮樂微婉其説志(一作/隱)晦其文為不刋之
言著將來之法故能彌歴千載而其書獨行釋(此節正/表孔子)
(所修之春秋寓書法於記事中孤/行千載而他所謂春秋者皆廢)又案儒者之説春秋
也以事繫日以日繫月言春以包夏舉秋以兼冬年有
四時故錯舉以為所記之名也茍如是則晏子虞卿吕
氏陸賈其書篇第本無年月而亦謂之春秋蓋有異於
此者也釋(此節帶及編年言記事必繫之年月若晏虞/吕陸軰所著事無編繫何得假名然編年意)
(本章不重特縁/此以斥諸家耳)至太史公著史記始以天子為本紀考
其宗旨如法(一作/昔)春秋自是為國史者皆用斯法然時
移世異體式不同其所書之事也皆言罕襃諱事無黜
陟故馬遷所謂整齊故事耳安得比於春秋哉釋(末節/指出)
(後史之帝紀為近春秋經體是/則本家正派特書法未盡善耳)
　按此春秋舉經不舉傳章意以記事為主與尚書對
　舉而此為確配非尚書强配記言比也於編年意則
　帶及之至下章左傳家盡之其標義也以孔子為宗
　法其徴名也以前所稽者為原始以後所附者為虚
　稱其苗裔也以遷史所開諸帝紀為具體合而觀之
　家字之原委離合備焉○本紀取法春秋一語破的
　紀所加詳者惟在開剏之世及凡詔令之文耳後來
　朱子作綱目之綱固是仰學春秋亦大率取裁本紀
　春秋家者(至/)盡在魯矣(此段證據與杜氏左傳/序首孔䟽叅錯相同)
　汲冢璅語(隋書經籍志古文/璅語四卷汲冡書)
　羊舌肸(外傳晉語悼公問徳義司馬侯曰諸侯之為/日在君側以其善行以其惡戒可謂德義矣)
　(公曰孰能曰羊舌肸習於春/秋乃召叔嚮使傅太子彪)
　竹書紀年(杜氏左傳後序余成春秋釋例及經傳集/觧始訖會汲郡汲縣有發其界内舊冡者)
　(大得古書皆簡編科斗文字多雜碎怪妄不可訓知/紀年冣為分了起自夏殷周皆三代王事無諸國别)
　(也唯特記晉事起自殤叔次文侯昭侯以至曲沃莊/伯莊伯之十一年十一月魯隱公之元年正月也皆)
　(用夏正建寅之月為歳首編年相次晉國滅獨記魏/事下至魏哀王之二十年蓋魏國之史記也推校哀)
　(王二十年太歳在壬戌是周赧王之十六年秦昭王/之八年韓襄王之十三年趙武靈王之二十七年楚)
　(懷王之三十年燕昭王之十三年齊湣王之二十五/年也哀王二十三年乃卒故特不稱諡謂之今王其)
　(著書文意大似春秋經推此足見古者國史/䇿書之常也按汲冡書有目詳後申左篇)
　百國春秋(北平黄氏補注公羊傳䟽云昔孔子受端/門之命制春秋之義使子夏等求周史記)
　(得百二十國寳書則墨子/言百國春秋當即是書也)
　周禮舊法(杜序周德既衰官失其守上之人不能使/春秋昭明仲尼因魯史䇿書成文考其真)
　(偽而志其典禮上以遵周/公之制下以明將來之法)
　微婉志晦(杜序為例之情有五一曰微而顯二曰志/而晦三曰婉而成章四曰盡而不汙五曰)
　(懲惡而/勸善)
　繫日繫月(語見杜/氏序)
　包夏兼冬(杜序史之所記必表年以始事年有四時/故錯舉以為所記之名也䟽言春足以兼)
　(夏言秋足以見冬魯頌箋/云春秋猶言四時是也)
　晏虞呂陸亦謂春秋(史記管晏列傳贊吾讀晏子春/秋欲觀其行事故次其傳孔叢)
　(執節篇春秋經名晏子書亦曰春秋貴賤不嫌同名/也史記虞卿説趙孝成王為趙上卿卒去趙不得意)
　(乃著書曰節義稱號揣摩政謀凡八篇曰虞氏春秋/漢蓺文志虞氏春秋十五篇髙誘呂覽序呂不韋者)
　(陽翟富賈為秦相國集儒書著其所聞為十二紀八/覽六論名吕氏春秋暴之咸陽市門懸千金其上能)
　(増損一字者予千金後漢班彪傳漢興定天下大中/大夫陸賈紀録時功作楚漢春秋九篇史記本傳索)
　(隱賈撰記項氏與漢/髙初起及惠文間事)
左傳家者釋(是為編/年正家)其先出於左丘明釋(傳為左撰亦/曰其先志家)
(之所/始也)孔子既著春秋而丘明受(舊作/授非)經作傳蓋傳者轉
也轉受(舊亦/作授)經旨以授後人或曰傳者傳(原音/平)也所以
傳示來世案孔安國注尚書亦謂之傳斯則傳者亦訓
釋之義乎釋(首節空䟽傳字/只作注傳意觧)觀左傳之釋經也言見經
文而事詳傳内或傳無而經有或經闕而傳存其言簡
而要其事詳而博信聖人之羽翮而述者之冠冕也釋
(此節貼合左氏遞到傳述/古事之傳尚未説到編年)逮孔子云沒經傳不作(史而/以經)
(名者至左/傳後遂絶)於時文籍唯有戰國䇿及太史公書而已釋
(二書皆非編年何忽引入以其所/載接左連秦為下文樂傳張本耳)至晉著作郎魯國樂
資乃追采二史撰為春秋後傳其書(一脱/書字)始以周貞王
續前傳魯哀公後至王𧹞(同/赧)入秦又以秦文王之繼周
終於二世之滅合成三十卷釋(樂資采國策遷史為書/上接春秋下迨漢初亦)
(名為傳○已上不言/編年而編年自見也)當漢代史書以遷固為主而紀傳
□(古互/字)出表志相重於文為煩頗難周覽釋(接入漢史/其初有紀)
(傳無編年此/數語桃下)至孝獻帝始命荀恱撮其書為編年體依
(一有/附字)左傳著漢紀三十篇釋(此就荀紀之依左體指出/編年二字為全章㸃眼)
自是每代國史皆有斯作起自後漢至於髙齊如張璠
孫盛干寳徐賈(當是/廣字)裴子野吴均何之元王劭等其所
著書或謂之春秋或謂之紀或謂之略或謂之典或謂
之志雖(當有/其字)名各異大抵皆依左傳以為的準焉釋(的/準)
(者編年也凡異名而同體者/悉羅列之於家字乃無欠闕)
　按春秋經以提綱傳以述事事必繫年編年之法由
　是興焉然編年之義史通不以繫經而繫傳者事待
　傳而顯也傳有三家史通唯取左氏不及公穀者公
　穀主釋義左主載事公穀非史法左具史法也故左
　傳一家為編年家法之祖也自左而後樂資荀恱以
　及張孫干徐裴吴何王諸所述撰皆其流也章内錯
　舉國䇿遷固殆為樂傳荀紀起本猶宋涑水氏採十
　七史以為通鑑所本者紀傳家而所成者乃編年體
　也此䖏觀書略綽定知辨類糊塗○又唐之先有王
　氏元經薛收傳正擬是家史通曾不及之因思隋唐
　二史皆不立王通傳至司馬君實為之補傳謂其事
　其書出其家人參差不實然則書雖存究在依託然
　否間况其家所以推之者越分無禮有白牛谿序曰
　山似尼丘泉似泗涘更為之作文中子世家以配遷
　史是其滛名僣號罪甚揚雄法亦在所必斥也
　受經作傳(杜氏集解序左丘明受經於仲尼以為經/者不刋之書也故傳或先經以始事或後)
　(經以終義或依經以辯理或錯經/以合異隨義而發其例之所重)
　樂資(晉書無傳隋經籍志春秋後傳三十一卷晉著/作郎樂資撰按資晉時人在荀恱後而章内先)
　(舉樂資者資書接左迄秦事在漢紀前不以人次也/又接左之年之周貞王史記作定王左䟽雜引存疑)
　荀恱(後漢荀淑傳淑孫恱字仲豫獻帝時官秘書監/帝以班固漢書文緐難省乃令恱依左氏傳體)
　(為漢紀三十卷辭約事詳其序曰中興以前明/主賢臣得失之軌亦足以觀矣正史篇又有注)
　張璠(國史無傳隋經籍志後漢紀三十卷張璠撰袁/宏後漢紀自序暇日掇㑹漢紀謝承書司馬彪)
　(書華嶠書謝忱書漢山陽公記漢靈獻起居注漢名/臣奏旁及諸郡耆舊先賢傳凡數百卷多不次叙始)
　(見張璠所撰書其言漢末/之事差詳故復探而益之)
　孫盛(隋經籍志魏氏春秋三十卷晉陽秋三十卷/並孫盛撰盛字安國又見論賛直書二篇)
　干寳(晉書寳字令升祖統吴奮武將軍寳以才器召/為著作郎領國史著晉紀自宣迄愍凡二十卷)
　(直而能婉郭評楊誠齋嘗與同舍談于寳一吏曰干/字非于驗書果然按語見鶴林玉露謂韻書干字下)
　(注云晉有干寳也誠齋/喜曰此吾一字之師)
　徐賈(其人其書俱無考按隋唐二志於干寳晉紀之/後裴子野宋略之前有徐廣晉紀四十五卷與)
　(此處列名之次正同而所列編年門類亦合然則賈/字即廣字之譌也宋書本傳徐廣字野民貟外散騎)
　(領著/作)
　裴子野(梁書子野字㡬原曾祖松之續修何承天宋/史未成子野更撰為宋略二十卷叙事評論)
　(多/善)
　吴均(梁書吴均字叔祥文體清㧞好事者或斆之謂/為吴均體除奉朝請著齊春秋三十卷外篇正)
　(史篇謂其書稱梁帝為齊眀佐命/帝惡其實詔燔之然其私本竟行)
　何之元(陳書之元銳精著述以為梁氏肈自武皇終/於敬帝其興亡盛衰之跡足以垂鑒戒定襃)
　(貶究七十五年行事草/創為三十卷號曰梁典)
　王劭(見尚書家但彼所引為隋書是記言體此所引/則北齊志乃編年體章末所云或謂之志正指)
　(此也舊注悉取其所著書溷列一處便使家數不清/唐藝文編年類王劭北齊志十七卷外編正史篇王)
　(劭憑起居注廣以異聞造編年/書號曰齊志云云分體甚明)
國語家者釋(此是國别家惟分/封分割之代有之)其先亦出於左丘明既
為春秋内傳又稽其逸文纂其别說分周魯齊晉鄭楚
吴越八國事起自周穆王終於魯悼公别為(此二字或/作列於或)
(作列為/皆非)春秋外傳國語合為二十一篇其文以方内傳
或重出而小異然自古名儒賈逵王肅虞翻韋曜之徒
並申以注釋治其章句此亦六經之流三傳之亞也釋
(首節䟽明國别之體因推稽/纂所由兼及注家章句如此)暨縱横互起力戰爭雄秦兼
天下而著戰國䇿其篇有東西二周秦齊燕楚三晉宋
衛中山合十二國分為三十三卷夫謂之䇿者盖録而
不序(謂時/序)故即簡(簡/策)以為名或云漢代劉向以戰國游
士為之(一脫/之字)策謀因謂之戰國䇿釋(繼國語而起者國/䇿正其流派故連)
(及之而以兩義/䟽明䇿字也)至孔衍又以戰國䇿所書未為盡善乃
引太史公所記參其異同刪彼二家(謂國䇿/遷史)聚為一録
號為春秋後語除二周及宋衛中山其所留者七國而
已始自秦孝公終於楚漢之際比於春秋亦盡二百三
十餘年行事始衍撰春秋時國語(因述其後語/并標其前作)復撰春
秋後語勒成二書各為十卷今行於世者唯後語存焉
案其書序云雖左氏莫能加世人皆尤其不量力不度
德尋衍之此義自比於丘明者當謂國語非春秋傳也
必方以類聚豈多嗤乎釋(此節因國䇿敷衍而出在舒/元作之殊覺多事在史通引)
(之郤是類推盖此家/述者絶少故及之也)當漢氏失馭英雄角力司馬彪又
録其行事因為九州春秋州為一篇合為九卷尋其體
統亦近代之國語也釋(此書乃是本家的派/國語一家從此止矣)自魏都許
洛三方鼎峙晉宅江淮四海幅裂其君雖號同王者而
地實諸侯所在史官記其國事為紀傳者則規模班馬
創編年者則議擬荀袁於(一作/為)是史漢之體大行而國
語之風替矣釋(末節正見國語家久廢雖自魏晉以來/多有分國之史大都祖述班荀均之國)
(别而體/則非矣)
　按二國均為國别家史通雖專以外傳標目其實走
　馬遞舉○自封建廢而史統於一靡事殊塗矣其或
　光岳氣分各職記注而編年紀傳小大相師亦並不
　用條綴體式若是乎國語一家㡬將説部置之史通
　不列為家而不可列之為家而體非正用章末筆叅
　進退不類他家有以也
　内傳外傳(韋昭國語序昔孔子修舊史以垂法左丘/明因聖言以攄意可謂博物善作者也其)
　(雅思未盡復采録前世穆王以來下迄魯悼智伯之/誅以為國語其文不止於經故號曰外傳又云切不)
　(自料復為之解叅之/以五經撿之以内傳)
　賈逵注(後漢書賈逵字景伯九世祖誼逵身長八尺/二寸諸儒為之語曰問事不休賈長頭尤明)
　(左氏傳國語為之解詁五十一篇注/左氏傳三十篇國語二十一篇也)
　王肅注(三國時人見尚書家按魏志本傳於諸經解/後又有三傳國語爾雅諸注隋經籍志春秋)
　(外傳章句一/卷王肅撰)
　虞翻注(三國吴志虞翻字仲翔孫權以為騎都尉徙/交州雖處罪放而講學不倦為老子論語國)
　(語訓注皆/傳於丗)
　韋曜注(吴志韋曜字𢎞嗣為尚書郎遷太子中庶子/孫皓即位封髙陵亭侯注曜本名昭史為晉)
　(諱改之宋崇文總目昭叅引鄭衆賈逵虞翻唐固合/五家為注自發正者三百七事按唐固注國語見吴)
　(志闞澤傳或/作唐因非)
　戰國䇿(劉向原叙所校中戰國䇿書臣向因國别者/畧以時次之得三十三篇中書本號或曰國)
　(䇿或曰國事或曰短長或曰事語或曰修書或曰長/書臣向以為戰國時㳺士䇿謀宜為戰國䇿繼春秋)
　(以後訖楚漢之起二百四十五年間之事皆定以殺/青書隋經籍志劉向録者三十二卷髙誘撰注者二)
　(十二/卷)
　孔衍後語(唐藝文志孔衍春秋時國語十卷又春秋/後國語十卷按史通云今行世者唯後語)
　(存是知新唐志特因舊/史原文非皆有其書也)
　九州春秋(隋經籍志九州春秋十卷司馬彪撰陳氏/書録解題彪記漢末州部之亂司冀徐兖)
　(青荆揚凉益幽凡盜賊僣叛皆記之晉/書彪字紹統髙陽王睦之子官秘書郎)
　魏都許洛(三國魏志建安元年洛陽殘破董昭等勸/太祖都許三十五年至洛陽文帝黄初元)
　(年營洛陽宮按時言曹魏者通謂之許洛/如吴志朱桓言進取夀春以規許洛是也)
　晉宅江淮(晉元帝紀帝瑯琊恭王覲之子嗣位瑯琊/永嘉初鎮建鄴愍帝即位西都不守建武)
　(元年依魏晉故事為晉王立宗廟社稷於建康按是/為東晉之始建康即建鄴吴大帝始都此江淮其界)
　(也亦吴之通稱如吴志周魴本/陽羡人而言生長江淮是也)
史記家者釋(此是紀傳家之祖而劉氏以/史記通古為體故别為一家)其先出於司
馬遷自五經間行百家競列事跡錯糅(通作/揉)前後乖舛
釋(此四句伏下遼/逺難稽病源)至遷乃鳩集國史採訪家人(或作家/乗恐非)
上起黄帝下窮漢武紀傳以統君臣書表以譜年爵合
百三十卷因魯史舊名目(一本目/字在上)之曰(一無/曰字)史記自是
漢世史官所續皆以史記為名迄乎東京著書猶稱漢
記(一作/紀)釋(數語/逓下)至梁武帝又勅其羣臣上自太初下終
齊室撰成通史六百二十卷其書自秦以上皆以史記
為本而别採他説以廣異聞至兩漢已還則全録當時
紀傳而上下通逹臭味相依又吳蜀二主皆入世家五
胡及拓㧞氏列於夷狄傳大抵其體皆如史記其所為
異者唯無表而已釋(自此節起連述後代之擬史記者/○本節述通史也梁武貪慕史記)
(之為勑撰遼/濶之編也)其後元魏濟隂王暉業(譔人誤辯/詳後注)又著科
録二百七十卷其斷限亦起自上古而終於宋年其編
次多依放通史而取其行事尤相似者共為一科故以
科録為號釋(此節述科録也元暉貪慕史/記之為亦著此遼濶之編也)皇家顯慶中
符璽郎隴西李延夀抄撮近代諸史南起自宋終於陳
北始自魏卒於隋合一百八十篇號曰南北史其君臣
流例(恐當/作别)紀傳羣分皆以類相(一無/相字)從各附於本國釋
(此節述南北史亦/綜數代為一書者)凡此諸作皆史記之流也釋(已上三/節是述)
(案已下/出議)尋史記疆宇遼濶年月遐長而分以紀傳散以
書表每論家國一政而胡越相懸叙君臣一時而參商
是隔此其為體之失者也兼其所載多聚舊記(一作紀/原注謂)
(採國語丗本國䇿等非/按此注舊在雜言下)時採(一作/挿)雜言故(故字俗本誤作/細書綴於小注)
(末/)使覽之者事罕異聞而語饒重出此撰録之煩者也
釋(凡此諸病皆由丗代懸隔載記/龎雜所致葢是誡辭非貶辭也)况通史以降蕪累尤
深遂使學者寧習本書而怠窺新録且撰次無㡬而殘
缺遽(或作/遂)多可謂勞而無功述者所宜深誡也釋(結言/規橅)
(史記者無其筆力貪其博逺非蕪即缺病所必致此通/史一家所以當誡欲令作史者於記傳家以斷代為正)
(下章漢書/家是已)
　按此章乃是著述家深識利病之言聞人通患率在
　誇多代逺文龎荒誕滋熾無田甫田詩人所以誡也
　史通葢為通史科録蕪編紛出濫觴寔由司馬故重
　誡之其别家於班正復為此評者不察認是詆諆遷
　史誤矣○南北史之為體也析置紀傳越代黏連而
　一姓數傳多繫家不繫國於畫代為紊例設若八朝
　各立限斷如承祚國志之式則子元不以入史記家
　延夀亦不受此訶矣至歐陽五代史年祚太促不得
　以此例繩之○嘗謂昔人所以甄綜古近通為一書
　者為其時有彚刋羣史定本故耳識者鑒此乃有十
　七史之刻嗣是而為廿一為廿二循代接編各還
　原袠既無纂合之勞亦免離散之患實自斯言發之
　劉氏豈非史部功臣
　採訪家人(此句又見採撰及正史篇言巴西譙周以/太史遷書周秦以上或采家人諸子不專)
　(據正經於是作古史考云/云是知改人為乗者非)
　魯史舊名史記(記見春/秋家)
　通史(梁吴均傳均免職尋召撰通史起三皇迄齊代/均草本紀世家功畢列傳未就卒又武帝紀太)
　(清二年通史成躬製賛序凡/六百卷天情睿敏下筆成章)
　科録(北史魏宗室傳常山王遵曾孫暉雅好文學招/集儒士崔鴻等撰録百家要事以類相從名為)
　(科録凡二百七十卷上起伏羲下迄於晉凡十四代/表上之按本文誤以撰人為濟隂王元暉業郭延年)
　(辯之謂暉業所撰乃辨宗録非科録/也史通既誤王伯厚玊海再誤云)
　斷限(亦曰限斷二字所/始見斷限篇注)
　南北史(舊唐書李延夀傳延夀貞觀中補崇賢館學/士嘗刪𥙷宋齊梁陳及魏齊周隋八代史謂)
　(之南北史凡一百八十卷讀書志延夀父大師嘗謂/宋齊逮周隋分隔南北南謂北為索虜北謂南為島)
　(夷欲改正為編年未就而卒延夀究悉舊事更依馬/遷體總序八代北二百四十年南百七十年為二史)
　(通志藝文略别立通史一門以/延夀書與梁通史同列良是)
　胡越(漢書鄒陽獄中上梁孝王書云意合/則胡越為兄弟不合則骨肉為讐敵)
　參商(左傳昭元年子産曰昔髙辛氏有二子伯曰閼/伯季曰實沈居於廣林不相能也后帝遷閼伯)
　(於商丘主唐商人是因故辰為商星遷實沈于/大夏主參唐人是因以服事虞夏故參為晉星)
漢書家者釋(此為紀傳正家斷/代為書始於此)其先出於班固馬遷撰
史記終於今上(謂孝武帝依/太史公語也)自太初已下闕而不録班
彪因之演成後記以續前篇釋(彪書初槀/猶非全代)至子固乃斷
自髙祖盡於王莽釋(漢書全舉西京此二句為/本章主句是斷限正式)為十二
紀十志八表七十列傳勒成一史目為漢書釋(㸃題/畢)昔
虞夏之典商周之誥孔氏所撰皆謂之書夫以書為名
亦稽古之偉稱尋其創造皆準子長但不為世家改書
曰志而已釋(此釋書字名目/及體製所由)自東漢以後作者相仍皆
襲其名號無所變革唯東觀曰記三國曰志然稱謂雖
别而體制皆同釋(自首至此總言紀傳為體皆準子長/但起髙盡莽後史皆仍其斷代之式)
(耳可悟前章致/誡非貶辭也)歴觀自古史之所載也尚書記周事終
秦穆春秋述魯文(一作/史)止哀公(舊誤作/定公)紀年(即竹書/紀年)不
(一作/下非)逮於魏亡史記唯論於漢始釋(歴觀以下皆論斷/之辭○此先推言)
(前史或累代連舉或一代/不完從無斷限全代者)如漢書者究西都之首末窮
劉氏之廢興包舉一代撰成一書(一作/家)釋(唯漢書為/斷代正體)言
皆精練事甚該宻故學者尋討易為其功釋(此之易對/史記之難)
自爾(一作邇/一作古)迄今無改斯道釋(章末總從斷代處下贊/○舊連下結尾今分出)
　按紀傳家自隋唐以來經籍藝文諸志皆列史部首
　科謂之正史先馬次班此定例也劉氏以時近者易
　為功代逺者難為力有鑒於通史科録之蕪累故特
　標舉斷限借史漢二家以示適從云爾夾漈持論有
　意矯枉其言既悖至評者認此為乙馬甲班直不曉
　文義矣○自孟堅有斷代之書自知㡬有無改班書
　之論向後諸史靡弗由之言出而為定式夫豈孟浪
　之言
　彪固(漢書叙傳班彪字叔皮年二十遭王莽敗世祖/即位於冀州天下雲擾著王命論有子曰固固)
　(以為漢紹堯運㠯建帝業至于六世史官乃追述功/德私作本紀編於百王之末厠於秦項之列太初已)
　(後闕而不録故探篹前記綴緝所聞㠯述漢書起元/髙祖終於孝平王莽之誅十有二世二百三十年綜)
　(其行事旁貫五經上下洽通為紀表志傳凡百篇按/叙傳竟不及父彪續史事欺所生欺萬世糾班史者)
　(當以是為首欵後漢書本傳彪斷採/前史遺事傍貫異聞作後傳數十篇)
　東觀曰記(書録觧題東觀漢記漢謁者僕射劉珍校/書郎劉騊駼等撰初班固在顯宗朝嘗撰)
　(世祖本紀功臣列傳載記二十八篇至永初中珍騊/駼等著作東觀撰集漢記其後盧植蔡邕馬日磾等)
　(皆嘗補續按外篇正史/篇詳述其書宜叅看)
　三國曰志(晉書陳夀傳夀字承祚仕蜀為館閣令史/及蜀平司空張華愛其才舉為孝亷除著)
　(作撰魏吴蜀三國/志凡六十五篇)
　紀年不逮魏亡(謂竹書紀年年未盡魏哀而止正與/漢書全代對照或譌不為下失之)
於是考兹六家商㩁千載盖史之流品亦窮之於此矣
而朴散淳銷時移世異尚書等四家(尚書春秋/國語史記)其體久
廢所可祖述者唯左氏及漢書二家而已釋(此六家總/結也以配)
(篇序故應另條單立舊/連漢書家章末者非是)
　按是篇如奕者開枰布子通領全局以該史家之體
　即以辨史體之家該體故備陳辨家在協用就於萹
　尾預作轉樞記言(尚/書)而不著嵗序也記事(春秋/經)而不
　詳顛末也國别(國/語)而不歸典式也(非編年/非紀傳)代逺(史/記)而
　不立限斷也此所謂四家體廢者也若乃經年緯月
　叙時事則銓次分眀(左/傳)紀志表傳舉一朝則起訖完
　具(漢/書)此則所謂祖述惟有二家者矣即結夲篇六字
　即提下篇二字脈理連絡史通通部為全局即此可
　見
　
　
　
　
　
　
　
　
　
　史通通釋卷一
欽定四庫全書
　史通通釋卷二　　　　　　無錫浦起龍撰
　　内篇
　　　二體(第二○二體者一/編年一紀傳也)
三五之代書有典墳悠哉邈矣不可得而詳自唐虞以
下迄於周是為古文尚書然世猶淳質文從簡略求諸
備體固以(一作/已)闕如釋(篇首掲過非編/年非紀傳者)既而丘明傳春
秋(編年/之祖)子長著史記(紀傳/之祖)載筆之體於斯備矣釋(既而/四語)
(通幅/全提)後來繼作相與因循假有改張變其名目區域有
限孰能踰此蓋荀悅張璠丘明之黨也班固華嶠子長
之流也釋(已上總為二體標出原委大意言/自得左馬分創史家千古宗之)惟此(舊脫/此字)
二家各相矜尚必辨其利害可得而言之釋(四語又一/提下分編)
(年紀傳兩扇/各言其利害)夫春秋者(謂左傳也此/一扇論編年)繫日月而為次列
時歳以相續中國外夷同年共世莫不備載其事形於
目前理盡一言語無重出此其所以為長也釋(長即利/也謂其)
(勝紀傳也其所以勝本/編年之體自所應有也)至於賢士貞女髙才儁德事當
衝要者(其人有/闗國政)必盱衡而備言跡在沈𠖇者(其人無/預國事)不
枉道而詳説如絳縣之老把梁之妻或以酬晉卿而獲
記或以對齊君而見録(衝要/故也)其有賢如柳惠仁若顔回
終不得彰其名氏顯其言行(沈𠖇/故也)故論其細也則纎芥
無遺語其粗也則丘山是棄此其所以為短也釋(短即/害也)
(是其不及記傳處也其所以不/及亦編年之體自所不免也)史記者(舉史該漢此/一扇論紀傳)紀
以包舉大端傳以委曲細事表以譜列(一作/序其)年爵志以
總括遺漏逮於天文地理國典朝章顯隱必該洪纖靡
失此其所以為長也釋(此其勝編年處故長而利/也亦紀傳之體自應有也)若乃
同為一事分在數篇斷續相離前後屢出於髙紀(涉及/項事)
則云語在項傳(髙主項/賔故)於項傳(涉及/髙祖)則云事具髙紀(項/主)
(髙賔/故)又編次同類(如屈賈/曹荆)不求年月(謂時/代)後生而擢居
首帙先輩而抑歸末章遂使漢之賈誼將楚屈原同列
魯之曹沬與燕荆軻並編此其所以為短也釋(此其不/及編年)
(處故短而害也亦紀傳之體自不/免也○兩扇利害皆對校而出)考兹勝負互有得失
而晉世干寳著書乃盛譽丘明而深抑子長其義云能
以三十卷之約括囊二百四十年之事靡有遺也尋其
此説可謂勁挺之詞乎釋(前幅分扇立論此借寳/語一詰詰起二體合勘)案春
秋時事入於左氏所書者盖三分得其一耳丘眀自知
其畧也故為國語以廣之然國語之外尚多亡逸安得
言其括囊靡遺者哉釋(此八句只就寳語一駮以下申/窮之○駮左單駮編年文若偏)
(訶意寔/互勘也)向使丘眀世為史官(一作/而非)皆倣左傳也至於前
漢之嚴君平鄭子真後漢之郭林宗黄叔度(身隱位/卑者)晁
(古作/鼂)錯董生之對䇿劉向谷永之上書(文煩事/博者)斯並德
冠人倫名馳海内識洞幽顯言窮軍國或以身隱位卑
不預朝政(嚴鄭/郭黄)或以文煩事博難為次序(晁董/劉谷)皆略而
不書斯則可也(此是/掉句)必情有所恡不加刋削則漢氏之
志傳百卷併列於十二紀中(一作/事非)將恐碎璅多蕪闌單
失力者矣釋(至此一勒言設使左為漢史仍用編年則/如上所云不載既不安載之又費力有不)
(得不變為/紀傳者矣)故班固(以固/例遷)知其若此設紀傳以區分使其
歴然可觀綱紀有别釋(四句勒過/變為紀傳)荀悦厭其迂濶又依
左氏成書翦截班史篇才三十歴代襃(舊作保/恐誤)之有踰
夲(恐當/作紀)傳釋(此數語抵前駮干寳一長段言世又有厭/迂濶而襃翦截者則又轉而效編年焉由)
(是觀之改來改去恐不出此/二體也○互勘之文止此)然則班荀二體角力爭先
欲廢其一固亦難矣後來作者不出二途故晉史有王
虞(紀/傳)而副以干紀(編/年)宋書有徐沈(紀/傳)而分為裴略(編/年)各
有其美並行於世釋(結尾/平收)異夫令升之言唯守一家而
已釋(繳應借/詰之詞)
　按此篇與六家頂接六家舉史體之大全二體定史
　家之正用先分論其得失不以有失而不行後合勘
　其兩行不得偏任而廢一以左荀等字當編年字觀
　以班馬等字當紀傳字觀㑹此替身乃得縣觧自後
　秘省勅撰唯此二途藝文史部必先二類知㡬是篇
　誠百代之質的也○或問替身云云何謂也曰錯舉
　多書總歸二體蓋掲二體之兩行非評諸書之優劣
　也其利害短長體中應有亦不妨兩有非此利彼害
　之謂更非利優害劣之謂但謂二體既立一以詮歳
　時一以筦事行國史乃無偏缺耳舊評不㑹作替身
　字看遂皆抛體而議書體兩書煩臆揣都錯○干寳
　一節能因單得互才是善讀書人○二體兩字貫徹
　全書綱維羣史○人言自袁機仲樞紀事本末出史
　體叅而三矣余曰亦從二體出非别出也且降史書
　為類書法不叅立故其書不由史館不奉勅亦編
　荀恱張璠(見左傳家/皆編年體)
　華嶠(晉書華表傳表子嶠字叔駿元康初為内臺中/書散騎著作門下撰集皆典統之初嶠以漢紀)
　(煩穢慨然有改作之意㑹為臺郎典官制事得徧觀/秘籍遂就其緒為紀典傳譜凡九十七卷改名漢後)
　(書文質事實/有遷固之規)
　絳縣老(左傳襄三十晉悼夫人食輿人之城把者絳/縣人或年長矣無子而往與於食有與疑年)
　(使之年曰臣生之歲正月甲子朔四百有四十五甲/子矣吏走問之朝師曠曰七十三年矣趙孟召之而)
　(謝過焉曰使吾子辱在泥塗久矣/武之罪也與之田使為君復陶)
　把梁妻(左傳襄二十三齊侯􁐂莒杞殖載甲宿於莒/郊莒子親鼓之獲杞梁齊侯歸遇把梁之妻)
　(於郊使弔之辭曰殖之有罪何辱命焉若免於罪猶/有先人之敝廬在下妾不得與郊弔齊侯弔諸其室)
　(杜注祀梁/即杞殖)
　栁惠不彰(左傳僖二十六齊孝公伐我北鄙公使展/喜犒師使受命於展禽杜注栁下惠也按)
　(惠見左傳有此明文今云不彰/不顯與顔子並説是史通踈處)
　賈誼屈原(史記屈原賈生列傳第二十四/原楚懷王時人誼漢文帝時人)
　曹沫荆軻(史記刺客列傳第二十六沫魯莊公時人/軻衛人㳺燕在燕王喜時按曹沫左氏穀)
　(梁並作/曹劌)
　前漢嚴鄭(王貢龔鮑傳叙谷口有鄭子真蜀有嚴君/平皆修身自保成帝時元舅大將軍王鳳)
　(以禮聘子真子真不詘君平卜筮於成都市人有邪/惡非正之問各因埶導之以善日閲數人得百錢足)
　(自養則閉肆下簾而授老/子揚雄著書稱此二人)
　後漢郭黄(郭太傳太字林宗家世貧賤遊於洛陽見/河南尹李膺後歸鄉里與膺同舟而濟衆)
　(賔以為神仙焉舉有道不應黄憲傳憲字叔度父為/牛醫潁川荀淑遇憲於逆旅與語移日既而至袁閎)
　(所曰子國有顔子寧識之乎閎曰見吾叔度耶太守/王龔不能屈郭林宗少過袁閎不宿從憲累日方還)
　(或問之林宗曰奉髙之器譬之汎濫清而易挹叔度/汪汪若千頃陂澄之不清淆之不濁不可量也按林)
　(宗此語本傳亦載/故史通二人合舉)
　晁董對䇿(漢書鼂錯傳錯為人陗直刻深孝文時拜/太子家令號為智囊後詔舉賢良文學士)
　(錯在選中上親䇿之以明國體通人事能直言三道/之要對䇿惟錯為髙第董仲舒傳仲舒廣川人少治)
　(春秋孝景時為博士下帷講誦三年不窺園武帝即/位舉賢良文學凡三問仲舒三對天子以為江都相)
　向永上書(漢書楚元王傳向字子政本名更生元帝/初為宗正外戚許史放縱宦官𢎞恭石顯)
　(弄權乃上封事諫成帝即位顯等服辜更生更名向/召拜中郎數奏封事遷光禄大夫時上無繼嗣政由)
　(王氏上封事極諫天子召見歎息以為中壘挍尉谷永傳/永字子雲博學經書為太常丞數上䟽言得失後為)
　(刺史奏事京師時有黒龍見天子問所欲言/永對切諫永自知有内應展意無所依違)
　闌單(未詳大抵是當日方言渙散不振攝之意盧照/鄰釋疾文云草木扶踈兮若此予獨蘭驒兮不)
　(自勝疑即此二字之别寫也集韻驒/他干切按今俗亦有闌闌灘灘之語)
　王虞(晉書王隱傳隱字處叔父銓有著述之志每私/録晉事及功臣行状未就而卒元帝召隱為著)
　(作郎令撰晉史時著作郎虞預私撰晉書數訪於隱/所聞漸廣虞預傳預字叔寜唐蓺文志王隱晉書八)
　(十九卷虞預晉/書五十八卷)
　干紀(即干寳晉紀/見左傳家)
　徐沈(徐爰傳見正史篇注書録解題宋書本何承天/山謙之蘇寳生所撰至徐爰勒為一史起義熙)
　(迄大明自永光以來闕而不補梁書沈約傳約字休/文吴興人髙祖勛業既就約嘗扣其端曰今不可以)
　(淳風期萬物攀龍附鳳者莫不云明公其人也髙祖/受禪為尚書僕射卒謚曰隱著宋書百卷其目詳外)
　(篇正/史篇)
　裴略(即裴子野宋/略見左傳家)
　　　載言(第三○此篇以下皆就/紀傳一體中分條著論)
古者言爲尚書事爲春秋左右二史分尸其職蓋桓文
作霸糺(糾/通)合同盟春秋之時事之大者也而尚書闕紀
(載也一/作記)秦師敗績繆公誡誓尚書之中言之大者也而
春秋靡録此則言事有别斷可知矣(泥古太甚於尚/書家已論之)釋
(首節推原記事記言古/體本不相合以引下文)逮左氏為書不遵古法言之與
事同在傳中然而言事相兼煩省合理故使讀者尋繹
不倦覽諷忘疲釋(至左氏則言事兩收矣然非傳體無/隔越之患其勢自可兼行也此上下)
(轉遞/之文)至於史漢則不然凡所包舉務存恢博文辭入(或/譌)
(作/之)記繁富為多是以賈誼晁錯董仲舒東方朔等傳唯
上(尚通或/作止)録言罕逢載事釋(自此歸到紀傳約舉專/載文辭之篇以發論端)夫
方述一事得其紀綱(一作/綱紀)而隔以大篇分其次序(一作/序次)
遂令披閲之者有所懵然後史相承不改其轍交錯分
(一作/紛)擾古今是同釋(承上言以長篇夾入叙事/中閲者苦之偪起本指)案遷固
列君臣於紀傳統遺逸於表志雖篇名甚廣而(一作/唯)言
無獨(無獨舊作/獨無誤)録愚謂凡爲史者宜於表志之外更立
一書釋(數語掲/本指)若人主之制冊誥令羣臣之章表移檄
收之(謂收/出之)紀傳悉入書部題為制冊(當有/書字)章表書以類
區别他皆放此亦猶志之有禮樂志刑法志者也(者也/二字)
(於文勢當有對下/段亦當有舊脫)釋(此段制冊章表等/皆朝典頒奏之言)又詩人之什自
成一家故風雅比興非三傳所取自六義不作文章生
焉若韋孟諷諫之詩揚雄出師之頌馬卿之書封禪賈
誼之論過秦諸如此文皆施紀傳竊謂宜從古詩例斷
入書中(據前例亦當有題/為某書之文疑脱)亦猶舜典列元首之歌夏書
包五子之詠者也釋(此段詩頌書論等/是詞人著述之言)夫能使(一無/使字)史
體如是庶㡬春秋尚書之道備矣釋(以上二項為一節/意謂當於書志帙)
(中加立載/言一條也)昔(一作/晉誤)干寳議撰晉史以為宜準(一多/左字)丘明
其臣下委曲仍為譜注於時議者莫不宗之故前史之
所未安後史之所宜革釋(此借寳言以見酌/更舊體成例可援)是用敢同
有識爰立兹篇庶世之作者覩其利害如謂不然請俟
來哲
　按上二篇標列史體已備自此而下别出已議也彼
　編年一體緒無雜出而紀傳則名類多門商𣙜宜審
　是篇盖就列傳而言方銓事状忽夾長篇未免文氣
　隔越故設此論嘗竊計之就如賈生董傅方朔馬卿
　未作要官無他政蹟其生平不朽正在陳書對䇿詩
　頌論著等文設撿去之以何擔重且使此冊果立㡬
　與摯虞流别同科即劉於載文篇亦言非復史書更
　成文集不且自矛乎况乎後世著述如林彌滋轇轕
　矣此論不可行
　韋孟諷諫(漢書韋賢傳韋賢鄒人也其先韋孟家本/彭城為楚元王傅及孫王戊荒淫不遵法)
　(孟作詩諷諫後遂去位徙家於鄒又作一篇/其詩或曰子孫好事述先人之志而作也)
　揚雄出師(按漢書揚雄傳載河東長楊等賦及離騷/解嘲等詞太𤣥法言等序而無出師頌郭)
　(注引文選注云成帝時西羌有警上思將帥之臣追/美趙充國乃召雄即充國圖頌之文選充國頌後編)
　(有出師頌則史孝山作/豈史通誤以為雄耶)
　馬卿封禪(漢書司馬相如字長卿見上好仙遂奏大/人賦天子大恱飄飄有凌雲氣游天地之)
　(間意病免家居茂陵天子使取其書使所忠往而相/如已死問其妻對曰長卿未死時為一卷書曰有使)
　(來求書奏之其遺札書/言封禪事所忠奏焉)
　賈誼過秦(按漢書賈誼傳不載過秦論於陳勝項籍/傳賛取史記褚少孫所述之文録之止三)
　(篇之一又按史通所舉韋揚馬賈諸篇或置傳首或/出他書或入傳中或附賛内舉非一例其意祗取有)
　(闗勸戒傳頌藝林法當採入/史中者用示擇言之例耳)
　　　本紀(第四/)
昔汲冡竹書是曰紀年呂氏春秋肇立紀號(其書有/十二紀)葢
紀者綱紀庶品網羅萬物考篇目之大者其莫過於此
乎釋(首原紀/字來歴)及司馬遷之著史記也又列天子行事以
本紀名篇後世因之守而勿失譬夫行夏時之正朔服
孔門之教義者(二句喻言本紀/法立而分定)雖地遷陵谷時變質文
而此道常行終莫之能易也釋(自及司馬至此賛其創/立紀名專歸天子至當)
(不易無/容混冒)然遷之以天子為本紀諸侯為世家斯誠讜矣
但區域(猶言/門類)既定而疆理(猶言/界畫)不分遂令後之學者罕
詳其義釋(數語/轉意)案姬自后稷至於西伯嬴自伯翳至於
莊襄(襄舊作/王下同)爵乃諸侯而名𨽻本紀釋(此下言自名之/而自亂之摘周)
(秦起/案)若以西伯莊襄以上别作周秦世家持殷紂以對
(逓代/之義)武王㧞秦始以承周赧使帝王傳授昭然有别豈
不善乎釋(先設/平論)必以西伯以前其事簡約别加一目不
足成篇(其書不/過兩畨)則伯翳之至莊襄其書先成一卷(甚不/簡矣)
而不共世家等列輙與本紀同編此尤可怪也釋(此正/駮之)
(而文義側注周之先事少卷促耳/秦未帝前卷長另立何亦混稱乎)項羽僣盜而死未得
成君(大業/未就)求之於古則齊無知衛州吁之類也(未成/君也)安
得諱其名字呼之曰王者乎(二句言豈等於諱/名而奉尊稱者)春秋吴
楚僣擬書如列國假使羽竊帝名正可抑同羣盜(羣盜/即勝)
(廣輩漢書勝廣項籍/同傳句葢準以為言)况其名曰西楚號止霸王者乎霸
王者即當時諸侯(即如彭韓之類/謂其號正同也)諸侯而稱本紀求名
責實再三乖謬釋(前節就帝王上世亂例駮之/此節就身未成帝亂例駮之)蓋紀之
為體猶春秋之經繫日月以成歳時書君上以顯國統
釋(二句正透出命名的㫖上無壓制自/得紀年方許題為本紀名義相符)曹武雖曰人臣
實同王者以未登帝位國不建元陳志權假漢年編作
魏紀亦猶兩漢書首列秦莽之正朔也(連莽舉例/據光武紀)後來
作者宜準於斯而陸機晉書列紀三祖直序其事竟不
編年年既不編何紀之有釋(此與下節皆摘後史之不/符紀例者○本節就開代)
(言/)夫位終北靣一槩人臣儻追加大號止入傳限是以
𢎞嗣(韋/曜)吴史不紀孫和𬗟求故實非無往例(即下文/戾園也)逮
伯起(魏/收)之次魏書(一脱/書字)乃編景穆於本紀以戾園(諸本/譌作)
(國/)虚謚間厠武昭欲使百(一作/下)世之中若為魚貫釋(此/節)
(摘繼體追尊為言○已上/總就本字紀字名義發撝)又紀者既以編年為主唯叙
天子一人有大事可書者則見之於年月其書事委曲
付之列傳此(此郭本/作則)其義也如近代述者魏著作李安
平之徒其撰魏齊二史(舊注魏彦淵撰後魏書李百藥/撰北齊書按淵為唐諱恐非原)
(注下/同)於諸帝篇或雜載臣下或兼言他事巨細畢書洪
纖備録(舊注如彦淵帝紀載沙苑之捷/百藥帝紀述淮南之敗是也)全為傳體有異
紀文迷而不悟無乃太甚世之讀者幸為詳焉釋(末節/乃從)
(紀體立論體似春秋之經事止提綱書其/大者雜載他兼則䙝矣可謂搜義無窮)
　按史記索隱釋本紀曰本其事而記之故曰本紀若
　是則凡紀人事皆可通稱不已泛乎史通則曰繫日
　月以成歳時書君上以顯國統其於列傳篇又曰紀
　者編年編年者歴帝王之歳月葢言用其紀元紀其
　時事也似此析義則凡混假是名如項羽前附秦年
　後附漢年全與本身無與不待辯而其非灼然矣裴
　世期論史目云天子稱本紀諸侯稱世家繫其本系
　故曰本是則劉説之所因歟○儕項於州吁無知初
　看似過細按其意特以未成君等之耳非以逆例也
　或曰魏武權假漢年紀是乎曰帝魏為文者勢所必
　然猶晉三祖也尊創業也非是則唐髙宋太之先
　世矣莫謊於元魏稱謂篇斥之○孫和元晃一條斷
　制嚴明濮議興獻議聚訟可息○自此至題目篇條
　䟽抽論皆是紀傳體中之體例
　后稷至西伯(按史記周本紀后稷以下曰不窋曰鞠/曰公劉曰慶節曰皇僕曰羌弗曰毁隃)
　(曰公非曰髙圉曰亞圉曰公叔祖類曰古公亶父曰/公季曰西伯凡十五世文幅甚簡附按羅氏路史云)
　(夏十七世商三十世葢四十七世而後/有周文王此叙止十五世踈脱甚矣)
　伯翳至莊襄(按史記秦本紀伯翳本名大費與禹平/水土傳至非子當周孝王時始封為附)
　(庸邑之秦至襄公平王封為諸侯賜之岐以西之地/於是始國至繆公開地千里遂霸西戎至孝公天子)
　(致伯子惠文始稱王以至莊襄/通為紀一卷編始皇紀之前)
　無知州吁(左傳莊八齊公孫無知有寵於僖公襄公/絀之公田而反賊入弑之立無知九年雍)
　(廪殺無知又隱四衛州吁弑桓公而/立衛人使右宰醜涖殺州吁於濮)
　權假漢年(魏志武帝紀紀年起漢獻帝/初平元年盡建安二十五年)
　陸機晉紀(晉書本傳機字士衡吴郡人祖遜父抗太/康末與弟雲俱入洛成都王頴勞謙下士)
　(機委身焉宦人孟玖譖機於穎遂遇害所著丈章二/百餘篇按傳不言作晉紀而隋唐二志鄭馬二通並)
　(有陸機晉紀四卷並入編年門今史通云歴紀三祖/直叙其事以為不合本紀之體得毋機書之以紀名)
　(原是荀袁漢紀之紀而非本紀之紀歟識以存/疑三祖謂所追尊宣帝懿景帝師文帝昭也)
　𢎞嗣吴史(𢎞嗣韋曜字即韋昭也見國語家吴志曜/傳孫皓即位欲為父和作紀曜執以和不)
　(登帝位宜名為傳如是者非一皓積嫌憤遂誅曜/按今吴志孫和傳在五子之列殆因曜之舊歟)
　伯起魏書(北史魏牧字伯起小字佛助與温子昇邢/子才齊譽世號三才齊天保元年除中書)
　(令兼著作郎二年詔撰魏史魏書紀恭宗景穆皇帝/諱晃太武皇帝長子也薨於東宮即柩謚曰景穆髙)
　(宗即位追尊皇帝廟號史臣曰恭宗明德令聞夙世/殂天其戾園之悼歟按此紀繼太武紀下是僣紀也)
　(當附太武紀/末不合分萹)
　戾園(漢宣帝紀武帝戾太子納史良娣産子史皇孫/皇孫生帝巫蠱事起太子亡至湖遇害武五子)
　(傳宣帝初即位詔曰故皇太子在湖未有號謚歳時/祠其議諡置園邑有司奏請謚曰戾置奉邑二百家)
　(湖閺鄉祁里聚為戾園/後又益戾園滿三百家)
　魏著作(北史魏季景傳季景子澹字彦深仕齊殿中/郎中書舎人入周遷著作郎帝以魏收所撰)
　(後魏書褒貶失實詔澹别成魏史義例與/魏收多所不同按澹本字彦淵唐諱為深)
　李安平(唐書李百藥字重規定州安平人隋内史令/德林子也幼多病祖母趙以百藥名之七歳)
　(能屬文號竒童貞觀元年拜中書舎/人封安平縣男所撰齊史行於世)
　　　世家(第五/)
自有王者便置諸侯列以五等䟽為萬國當(一無/當字)周之
東遷王室大壞於是禮樂征伐自諸侯出迄乎秦世分
爲七雄司馬遷之記諸國也其編次之體與本紀不殊
(各國自/用其年)葢欲抑彼諸侯異乎天子故假以他稱名為世
家釋(首標世家創設名義之/故已下皆即遷史搜駮)案世家之(一無此四字/易一其字)爲
義也豈不以開國承家世代相續至如(一作/於)陳勝起自
羣盜稱王六月而死子孫不嗣社稷靡聞無世可傳無
家可宅而以世家為稱豈當然乎夫史之篇目皆遷所
創豈以自我作故(一作古集内屢/見此語並作故)而名實無準釋(既立/世家)
(一門陳勝最難安/放故作第一駮)且諸侯大夫家國本别三晉之與田
氏自未為君而前齒列陪臣屈身藩后而前後一統俱
歸世家使君臣相雜升降失序何以責季孫之八佾舞
庭管氏之三歸反玷(三晉田齊之先猶/帝紀之上世也)又(當有田/齊二字)列號
東帝抗衡西秦地方千里髙視六國而没其本號唯以
田完制名(原注謂田/完世家也)求之人情孰謂其可釋(第二駮夲/是三晉田)
(齊總駮而田完題上/獨缺齊字故多一層)當漢氏之有天下也其諸侯與古
不同夫古者諸侯皆即位建元專制一國緜緜瓜瓞卜
世長久至於漢代則不然其宗子稱王者皆受制京邑
自同州郡異姓封侯者必從宦(一作/官)天朝不臨方域(漢/初)
(不盡/然)或傳國唯止一身或襲爵才經數世雖名班(一多/爵字)
(非/)胙土而禮異人君必編世家實同列傳而馬遷强加
别録以類相從雖得畫一之宜詎識隨時之義釋(第三/駮專)
(舉漢封為言○隨/時二字具有通識)葢班漢知其若是釐革前非至如蕭
曹茅土之封荆楚葭莩之屬並一概稱傳無復世家事
勢當然非矯枉也釋(落到班史廢去世家事/勢當然正是為時所轉)自兹已降
年將四百及魏有中夏而揚(吴/)益(蜀/)不賔終亦受屈中
朝見稱偽主為史者必題之以紀則上通帝王牓之以
傳則下同臣妾梁主勅撰通史定為吴蜀世家持彼僣
君比諸列國去太去甚其得折中之規乎(此論於/蜀未允)次有
子顯齊書北編魏虜牛𢎞周史南記蕭察考其傳體宜
曰世家釋(自漢而後代多分據宜若/可用然亦不為决詞也)但近(或作/今誤)古著書
通無此稱用使馬遷之目(或譌/作冊)湮没不行班固之名相
傳靡易者矣釋(末以舎馬/從班結之)
　按由周而來五等相仍當子長時漢封猶在故立此
　名目以處夫臣人而亦君人者自兹以降去古益逺
　藩微封耗史無世家時為之也隨時之義四字乃持
　論主句○三國南北朝體勢相埓各為一史理事當
　然宋之遼金亦猶是也晉十六國載記統之唐之藩
　鎮是不一姓凡此諸朝都無置世家處獨唐末五代
　十國擅世廬陵逺法龍門繼列兹體比於揚益魏虜
　之云似較櫽當亦時之適逢也然設以十國擬諸載
　記亦殊妥協○帝魏則傳蜀帝蜀則紀漢蜀不得與
　吴例故獨不可世家○位孔子以世家先儒非之愚
　謂史記乃從其世及而世家之也故叙後系獨長至
　十一傳安國而與已同時繼以子卬孫驩而止厥後
　褒成褒亭宗聖奉聖崇聖恭聖紹聖褒聖衍聖之封
　與世無極焉乃悟世家二字千古唯孔氏顛撲不破
　史通糾史於孔子無綴詞其亦有㑹於斯歟(宋史龔/歐諸國)
　(世家夾置傳/内名類襍糅)
　三晉(史記趙世家叔帶去周如晉事晉文侯始建趙/氏於晉國五世晉獻公賜趙夙耿晉悼公立趙)
　(武續趙宗晉頃公年趙簡子出有人當道曰主君之/子且必有代晉懿公年趙襄子與韓魏滅知氏於是)
　(北有代南有知氏襄子卒獻侯立卒子烈侯籍立韓/魏趙皆相立為諸侯魏世家畢萬事晉獻公獻公以)
　(魏封萬卜偃曰萬滿數也魏大名也以是始賞天開/之矣晉文公令武子襲魏氏晉悼公任魏絳政其後)
　(魏桓子與韓康子趙襄子共伐滅知伯分其地桓子/之孫曰文侯都與趙韓列為諸侯注世本曰都斯也)
　(韓世家韓之先與周同姓其後事晉得封於韓原曰/韓武子後三世有韓厥從封姓為韓氏晉作六卿而)
　(韓厥在一卿之位號為獻子子宣子徙居州子貞子/徙居平陽至康子與趙襄子魏桓子共敗知伯分其)
　(地地益大子武子武子子景/侯䖍與趙魏俱得立為諸侯)
　田氏(田敬仲完世家陳完者陳厲公佗之子也奔齊/齊桓公使為工正完卒謚為敬仲敬仲之如齊)
　(以陳氏為田氏按完之後九世為太公和遷齊康公/於海上與魏文侯㑹濁澤求為諸侯魏使使言周天)
　(子天子許之田和立/為齊侯列於諸侯)
　葭莩(漢書中山靖王勝對曰羣臣非有葭莩之親/鴻毛之重注莩者葭□中白皮至薄喻著)
　去太去甚(老子無為章聖人/去甚去奢去泰)
　子顯編魏虜(梁書蕭子恪傳子恪弟子顯字景陽啟/撰齊史書成表奏之子顯齊書列傳第)
　(三十八題/為魏虜)
　牛𢎞周史(隋書本傳𢎞字里仁開皇初授秘書監拜/禮部尚書敕修撰五禮勒成百卷有文集)
　(十三卷按𢎞撰周史本傳缺書隋經籍志周史十八/卷未成牛𢎞撰亦見外篇正史篇讀書志蘇綽秉政)
　(軍國詞令多準尚書/牛𢎞為史尤務清言)
　蕭察(後周書蕭察字理孫梁武帝之孫昭明太子之/第三子昭明卒武帝舎察兄弟而立簡文大同)
　(元年除持節都督雍梁隨諸軍事察以襄陽梁武創/基之所志存綏養侯景作亂梁元帝時鎮江陵察與)
　(搆隙恐乃稱藩於魏江陵平太祖立察為梁主資以/江陵一州之地察遂稱帝於其國在位八載薨又命)
　(其太子巋嗣位巋字仁逺有文學善撫御在位二十/三載薨又命其太子琮嗣位琮字温文倜儻善弓馬)
　(二年隋徴入朝廢梁國自察初即位至是歳三十/有三年矣按察於後周若題以世家實為宜稱)
　　　列傳(第六/)
夫紀傳之興肈於史漢蓋紀者編年也傳者列事也編
年者歴帝王之歳月猶春秋之經列事者録人臣之行
狀猶春秋之傳春秋則傳以解經史漢則傳以釋紀釋
(此篇論列傳也其以本紀並提者何蓋紀傳之為書其/中有表有志而言者皆約舉兩端以名之故並提以析)
(其義也一則紀以配經傳以配左以明詳畧之攸分如/本節所云也一則傳無他體淆譌偏與本紀出入宜審)
(義例之各當如/下文所辯也)尋兹例草創始自子長而朴略猶存區
分未盡如項王宜(舊譌/作立)傳而以本紀為名非唯羽之僣
盜不可同於天子且推其序事(一脫/事字)皆作傳言(年從秦/漢便是)
(傳/體)求謂之紀不可得也或曰遷紀五帝夏殷亦皆列事
而已(史記此三/紀皆無年)子曾不之恠何獨尤於項紀哉對曰不
然夫五帝之與夏殷(舊作/殷夏)也正朔相承子孫遞及雖無
年可著紀亦何傷如項羽者事起秦餘身終漢始殊夏
氏之后羿(羿世/無君)似黄帝之蚩尤譬諸閏位容可列紀(謂/羿)
方之駢拇難以成編(謂蚩/尤)且夏殷之紀不引他事(紀體/尊嚴)
夷齊諫周實當紂日而㭊(古析/字)為列傳不入殷篇項紀
則上下同載君臣交雜(多端時事/盡入篇中)紀名傳體所以成嗤
(一作/媸)釋(此段所言本紀篇先已論過似乎複出而非也/在紀言紀惟譏僣置此乃詳研紀文實皆傳體)
(去名存實定合収遝蓋彼篇雖有書君顯國/之言而於論項之處未暢斯㫖留此盡之也)夫紀傳(一/作)
(傳/紀)之不同猶詩賦之有别而後來繼作亦多所未詳案
范曄漢書記(或作/紀)后妃六宫其實傳也(從君/之年)而謂之為
紀陳夀國志載孫劉二帝其實紀也(用其/國年)而呼之曰傳
考數家之所作其未達紀傳之情乎茍上智猶且若斯
則中庸故可知矣釋(已上兩層皆是借紀剔傳先糾史/記次及范陳年託他人者反不入)
(傳年由我紀者反以傳名皆/失實也論傳例之失至是止)又傳之爲體大抵相同而
述者多方有時而異(舊有/耳字)如二人行事首尾相隨則有
一傳兼書包括令盡若陳餘張耳合體成篇陳勝吴廣
相叅並録是也亦有事跡雖寡名行可崇寄在他篇爲
其標冠若商(一作/南)山四皓事列王陽之首廬江毛義名
在劉平之上是也釋(單行傳體可以不論合傳寄傳變/體也故抽論之合傳謂二人合事)
(非儒林循吏之類寄傳謂别/列傳頭非召平沮授之類)自兹已後史氏相承述作
雖多斯道都(一作/多)廢其同於古者唯有附出而已釋(附/出)
(謂附見傳中因合/寄二項觸類及之)尋附出之為義攀列傳以垂名若紀
季之入齊顓臾之事魯皆附庸自託得厠(舊有/於字)朋流然
世之求名者咸以附出爲小蓋以其因人成事不足稱
多故也竊以書名竹素豈限詳略但問其事竟如何耳
借如召平紀信沮授陳容或運一異謀樹一竒節並能
傳之不朽人到於今稱之豈假編名作傳然後播其遺
烈也釋(假附出之可傳/引濫登之可鄙)嗟乎自班馬以來獲書於國史
者多矣其間則有生無令聞(一作/問)死無異(一作/遺)蹟用使
游談者靡徴其事講習者罕記其名而虛班史傳妄占
篇目若斯人者可勝紀哉古人以没而不朽為難葢為
此也釋(自自兹以後至末寓情尤逺果可片端不/朽奚須揚厲滋多儆後波靡屹然底柱)
　按初謂列傳宜無紊例之患又疑史通何多牽涉之
　辭久而後知其解也拈出本紀連爲互文透頂直指
　曰紀者紀年也年仰他人者雖紀實傳年得自主者
　雖傳實紀片言折獄紀法定而后傳例清焉迨乎文
　勝益流甚者騰聲穢史縱謗書其或免寧實録之靡
　慚篇後發藥又是傳者通病子長之倡傳首也曰非
　附青雲烏施後世子元之嚴傳例也曰生無令聞虚
　占篇目舉意故殊贈言彌逺國史體尊可使夷於家
　乗哉
　后羿(見書五子之歌又見/左傳襄四年哀元年)
　蚩尤(史記五帝紀軒轅之時神農氏世衰諸侯相侵/伐於是軒轅乃習用干戈以征不享而蚩尤最)
　(為暴索隱蚩尤/盖諸侯號也)
　范后妃紀(范曄後漢書以皇后紀列帝紀之後其叙/曰考列行跡以為皇后本紀雖成敗事異)
　(而同居正號者並列於/篇親屬别事各依列傳)
　陳志孫劉(陳夀吳志權曰吴主傳改元五曰黄武黄/龍嘉禾赤烏太元亮休皓曰三嗣主傳亮)
　(改元三曰建興五鳳太平休改元曰永安皓元八元/興甘露寳鼎建衡鳳皇天冊天璽天紀蜀志先主曰)
　(先主傳傳略曰魏武帝稱尊號改元黄初傳聞漢帝/見害先主乃發喪制服議郎陽泉侯劉豹等上言宜)
　(即帝位以纂二祖謹上尊號即皇帝位於成都武擔/山之南為文曰惟建安二十六年四月丙午皇帝備)
　(敢用𤣥牡昭告皇天后土漢有天下歴數無疆曩者/王莽簒盜光武皇帝震怒致誅社稷復存今曹操阻)
　(兵安忍戮殺主后操子丕載其㓙逆竊居神器羣臣/將士以為社稷隳廢備宜修之嗣武二祖龔行天罰)
　(率土式望在備一人謹擇元日與百寮登壇受皇帝/璽綬建元章武後主傳元四建興延熙景耀炎興按)
　(二國主傳皆不用/魏年實紀體也)
　餘耳勝廣(史記漢書並/兩人合一傳)
　四皓列王陽之首(漢書王吉等傳傳首有叙叙内云/漢興有園公綺里季夏黄公甪里)
　(先生此四人者當秦之世避而入商山自髙祖聞而/召之不至吕氏用留侯計使皇太子卑辭安車迎而)
　(致之四人從太子見髙祖客而敬待之太子得以為/重遂用自安王吉本傳吉字子陽與貢禹為友世稱)
　(王陽在位/貢公弹冠)
　毛義在劉平之上(後漢劉平等傳傳首亦有叙叙内行/云中興廬江毛義少節家貧以孝)
　(稱南陽張奉慕其名往候之而府檄適至以義守令/義奉檄而入喜動顔色奉心賤之及義母死去官行)
　(服後舉賢良公車徵遂不至張奉歎曰賢者固不可/測往日之喜廼為親屈也劉平本傳平字公子本名)
　(曠顯宗後/改為平)
　紀季入齊(左傳昭三經紀季以酅入於齊杜注酅紀/邑季以邑入齊為附庸先祀不廢按史通)
　(與魯附庸顓臾並舉/皆以喻傳之附出者)
　召平紀信(漢書召平附見蕭何/傳紀信附見項籍傳)
　沮授(後漢袁紹傳紹領冀州牧引沮授為别駕授進/曰將軍忠義奮發威陵河朔迎大駕於長安復)
　(宗廟於洛邑號令天下其功不難興平二年車駕為/李傕等所追沮授曰西迎大駕即宫鄴都挾天子而)
　(臨諸侯稸士馬以討不庭誰能禦之若不早定必有/先之者紹不從紹攻許沮授為操軍所執大呼曰授)
　(不降也為所執耳操曰國家未定方當與君圖之授/曰速死為福乃誅之章懐注獻帝傳曰沮授廣平人)
　(存研樓集近宜興儲㑹/元大文撰有沮授補傳)
　陳容(魏志臧洪傳洪領東郡袁紹興兵殺之洪邑人/陳容少為書生親慕洪隨洪為東郡丞見洪當)
　(死謂紹曰將軍欲為天下除暴而專先誅忠義豈合/天意紹使人牽出謂曰汝非臧洪儔空爾為容顧曰)
　(仁義豈有常蹈之則君子背之則小人今日寧與臧/洪同日而死不與將軍同日而生復見殺在紹坐者)
　(無不歎息竊相謂曰/如何一日殺二烈士)
　
　
　
　
　
　
　
　
　
　
　
　
　
　
　史通通釋卷二
欽定四庫全書
　史通通釋卷三　　　　　　無錫浦起龍撰
　　内篇
　　　表歴(第七○表以世系年/月為行次故曰歴)
蓋譜之建名起於周代(一作/氏)表之所作因譜象形故桓
君山有云太史公三代世表旁行邪(通/斜)上並效周譜此
其證歟釋(首原表所由/起與其格式)夫以表為文用述時事施彼譜
牒(舊本/作歴)容或可取載諸史傳未見其宜何則易以六爻
窮變化經(春/秋)以一字成褒貶傳包五始詩含六義故知
文尚簡要語惡煩蕪何必欵曲重㳫方稱周備釋(此節/泛提)
(史家不/必有表)觀(一作/睹)馬遷史記則不然矣(一作夫/屬下句)天子有本
紀諸侯有世家公卿以下有列傳至於祖孫昭穆年月
職官各在其篇具有其説用相考覈居然可知而重列
之以表成其煩費豈非謬乎釋(此層貼到遷/史申説上意)且表次在
篇第編諸卷軸得之不為益失之不為損用使讀者莫
不先看本記越至世家表在(一有/乎字)其間緘而不視語其
無用可勝道哉釋(此層就編次言嫌其夾置本/紀世家之間觀者往往越過)既而班
東二史(原注東謂/東觀漢記)各相祖述迷而不悟無異逐狂釋(逓/到)
(後史效之勒住/○已下疏論)必曲為銓擇强加引進則列國年表或
可存焉何者當春秋戰國之時天下無主羣雄錯峙各
自年世若申之於表以統其時則諸國分年一時盡見
如兩漢御歴四海成家公卿既爲臣子王侯才比郡縣
何用表其年數以别於天子者哉釋(此節疏言史記所/綜在列國時代則)
(可用之至一統/之世則不必有)又有甚於斯者異哉班氏之人表也區
别九品網羅千載論世則異時語姓則他族自可方以
類聚物以羣分使善惡相從先後為次何藉而為表乎
且其書上自庖犧下窮嬴氏不言漢事而編入漢書鳩
居鵲巢蔦施松上附生疣贅不知翦截何斷而為限乎
(一脱/乎字)釋(此又摘出班史中人/表加一駮真屬可恠)至法盛書載中興改表為
注名目雖巧蕪累亦多釋(言他史改其/名目亦無謂)當晉氏播遷南
據揚越魏宗勃起北雄燕代其間諸僞十有六家不附
正朔自相君長(一作/臣)崔鴻著表頗有甄明比於史漢羣
篇其要為切者矣釋(此推到東晉諸寇國分土裂宜用/之然則唐修晉書不為十六國立)
(表亦闕/典也)若諸子小説編年雜記如韋昭洞紀陶𢎞景帝
代年歴(舊作帝/王歴)皆因表而作用成其書既非國史之流
故存而不述釋(末以表代單/行之書結之)
　按表自三國而下暨乎南北朝皆無之(後漢書初亦/無表宋熊方)
　(補入今本既有故/斷自三國言之)劉氏謂分國時可有一統時不必
　有故是酌分寸刋枝葉之言然亦難以概後世矣揆
　之史法叅以時宜親若宗房貴如宰執傳有所不登
　名未可竟没胥以表括之亦嚴宻得中之一道哉歸
　安吴提學大受言國史有表似煩文實省文○外篇
　雜說云觀太史公之創表也燕越萬里而徑寸之内
　□牙可接昭穆九代而方尺之中雁行有序使讀者
　舉目可詳郭評據此以駮兹篇良是大抵内外篇非
　出一時互有未定之説兩存叅取折衷用之不為無
　助○近時四明萬季埜氏補作歴代史表六十卷論
　者推為史氏功臣云
　桓君山(後漢桓譚傳譚字君山沛國相人世祖即位/徴待詔㑹議靈䑓所處帝曰吾欲䜟决之譚)
　(極言䜟之非經帝怒出為六安郡/丞初譚著書二十九篇號曰新論)
　周譜(史記十二諸侯年表叙云太史公讀春秋歴譜/牒梁書劉杳傳王僧孺被勅撰譜訪杳血脉所)
　(因杳云桓譚新論云三代世表旁行邪上並效周譜/以此而推當起周代按歐陽五代諸世家名譜本此)
　六義五始(六義見子夏詩序○五始公羊隱元注即/位者一國之始政莫先於正始故先言正)
　(月而後言即位先言王而後言正月先言春而後言/王先言元而後言春五者同日並見乃天人之大本)
　(䟽大正始是以/春秋作五始)
　法盛(唐藝文志何法盛/晉中興書八十卷)
　諸僞十六家(詳見外篇正史篇崔/鴻十六國春秋條)
　韋昭洞紀(韋昭即韋曜吴志曜傳孫皓收曜付獄曜/因獄吏上辭曰愚情縷縷竊有所懐貪令)
　(上聞昔見世間有古歴注其所紀載既多虛無在書/籍者亦復錯見因尋按傳紀考合異同采摭耳目所)
　(及以作洞紀起自庖犧至於秦漢凡為三/卷當起黄武以來别作一卷事尚未成)
　帝代年歴(南史隱逸傳陶𢎞景字通明秣陵人明五/行星算地里毉術著帝代年歴推知漢熹)
　(平三年丁丑冬至時加在日中而天實以乙亥冬至/加時在夜半凡差三十八刻是漢歴後天二日十二)
　(刻也卒諡貞白先生/通志畧作帝王年歴)
　　　書志(第八○序論論天文協論藝文文論五行/後論○五項舊注未  本非原  今刋正)
夫刑法禮樂風土山川求諸文籍出於三禮及班馬著
史别裁書志考其所記多效禮經且紀(一譌/記)傳之外有
所不盡隻字片文於斯備録語其通博信作者之淵海
也釋(統提書志之/該博以發端)原夫司馬遷曰書班固曰志蔡邕曰
意(舊作東觀/曰記非)華嶠曰典張勃曰録何法盛曰說(按歐陽/五代史)
(記又/曰考)名目雖異體統不殊亦猶楚謂之(一無/之字)檮杌晉謂
之乗魯謂之春秋其義一也釋(一層書志名/色更改不一)於其編目
(舊作/次非)則有前曰平準(史記/中名)後云食貨(漢書/改名)古號河渠(史/記)
(中/名)今稱溝洫(漢書/改名)析郊祀(漢書/中名)為宗廟(後漢有此篇名/然非總類名)
分禮樂(漢書/中名)爲威儀(隋志之禮/名禮儀)懸象(魏書作/天象)出於天文
(漢書中/初名)郡國(後漢/改名)生於地理(漢書中/初名)如斯變革不可勝
計或名非而物是或小異而大同但作者愛竒恥於仍
舊必尋源討本其歸一揆也釋(一層志中條目/同事而異名)若乃五
行藝文班補子長之闕(八書中/無此也)百官輿服謝(謝/承)拾孟堅
之遺(班有百官/無輿服也)王隱後來加以瑞異(隱書無考新晉書/刪去宋書有符瑞)
魏收晚進𢎞以釋老(魏志/末篇)斯則自我作故出乎胷臆求
諸歴代不過一二者焉釋(一層後來志目漸有増加○/已上三層為一大節盖縁諸)
(史中獨書志一門命名條目/析補日多故特數而出之)大抵志之為篇其流十五
六家而已釋(二句/轉逓)其間則有妄入編次虛張部帙而積
習已久不悟其非釋(四語籠起/中幅三條)亦有事應可書冝别標
(一有/篇字)題而古來作者曽未覺察釋(四語籠起/後尾一條)今略陳其
義列於下云(此下或注已上總序或注書志/序皆非原文可刪也中後同)
　按此爲序論序中含議推美該備之意居多後乃籠
　下之辭也
　曰書曰志六句(按此六句鄭氏通志略兩引之一在/總序則東觀句作蔡邕曰意一在起)
　(卷之首則蔡邕句又作東觀曰記縁知廸功家所藏/史通有二本兩時採用隨手檢録遂異其文也但東)
　(觀漢記一書總名而此論書志乃一門之名不得以/總名混之畢竟作蔡邕句為是今用總序篇文刋正)
　(之/)
夫兩曜百星麗於𤣥象非如九州萬國廢置無恒故海
田可變而景緯無易古之天猶今之天也今之天即古
之天也必欲刋之國史施於何代不可也釋(首節函舉/大意天字)
(指體度/星象言)但史記包括所及區域(指世/代言)綿長故書有天官
讀者竟忘其誤𣙜而為論未見其宜班固因循復以天
文作志志無漢事而𨽻入漢書尋篇考限覩其乖越者
矣降及有晉迄於隋氏或地止一隅或年才二世而彼
蒼列志其篇倍多流宕忘歸不知紀極方於漢史又孟
堅之罪人也釋(此節言史記之作該代甚廣故首列天/體星象之文班史不應襲書而越限而)
(小朝促祚尤/無取鋪張也)竊以國史所書宜述當時之事必爲志而
論天象也但載其時彗孛氛祲薄食晦明禆竈梓慎之
所占京房李郃之所候至如(一作/於)熒惑退舎宋公延齡
中台告坼晉相速禍星集潁川而賢人聚月犯少微而
處士亡如斯之類志之可也釋(此言天變代異/乃可斷限志之)若乃體
分濛澒色著青蒼丹曦(日/也)素魄(月/也)之躔次黄道(日作/之道)紫
宮(紫微/宮垣)之分野既不預於人事輒編之於䇿書故曰刋
之國史施於何代不可也釋(繳應複陳/體象之非)其間唯有袁山
松(著後/漢書)沈約(著宋/書)蕭子顯(著南/齊書)魏收(著魏/書)等數家頗覺
其非不遵舊例凡所記録多合事宜寸有所長賢於班
馬逺矣釋(四人皆專志/本朝象變者)
　按此條就書志中抽出天文論之所論非謂歴數也
　謂日月列星之象也日之黄道月之九行千古不變
　三垣之鼎立四七之碁布亦千古不變見之一史足
　矣何必凡史悉陳但當取其變者志之劉氏之意如
　此然歴術屢更而宫度改移宮名革易亦未可不約
　舉其目○盖爲晉隋二志而發二志成於李淳風標
　著懸象最爲精整然所列天體經星七曜諸條二書
　兩載修既並時複由一手以此䝉誚也顧此事愈推
　而愈精近法推尊郭術矣至西法起而體象俱爲改
　觀(西術言三垣四七間諸星有古今多少有無/之異則恒星亦有變時矣詳見明史天文志)見端
　於晚明而大闡於
昭代乃爲千古立極是其發端表象有不可不特書者
　禆竈梓慎(注見下/五行條)
　京房(漢書京房字君明治易事焦延夀贛其説長於/灾變分六十四卦更直日用事以風雨寒温為)
　(候各有占驗房用之/尤精㠯孝㢘為郎)
　李郃(後漢方術傳李郃字孟節南鄭人縣召署幕門/候吏和帝分遣使者微服單行各至州縣觀採)
　(風謠使者二人當到益部投郃候舎時夏夕露坐郃/因仰觀問曰二君發京師時寧知朝廷遣二使耶二)
　　(人驚相視曰何以知之郃指星示云/有二使星向益州分野故知之耳)
　熒惑退舎(吕氏春秋季夏紀宋景公時熒惑在心公/召子韋問焉子韋曰禍當君雖然可移於)
　　(相公曰相所與治國家也曰可移於民公曰民死寡/人將誰為君曰可移於歳公曰歳害則民必死誰以)
　(我為君乎子韋曰君有至德之言三天必三賞君熒/惑其徙三舎舎行七星星當一年君延年二十一矣)
　(熒惑果/徙三舎)
　中台告坼(晉書張華傳華字茂先惠帝即位為太子/少傅初趙王倫謟事賈后求録尚書事華)
　(執不可由是致怨華少子韙以中台星坼勸華遜位/華曰天道𤣥逺惟修德以應之耳及倫將廢賈后華)
　(遂被/收)
　星集潁川(世説德行篇陳太丘詣荀朗陵使元方將/車季方持杖長文尚小載著車中既至荀)
　(亦使叔慈應門慈明行酒餘六龍下食文若亦小/坐著䣛前注於時德星聚太史奏五百里賢人聚)
　月犯少微(世説棲逸注續晉陽秋曰㑹稽謝敷入太/平山中徵博士不就初月犯少㣲星時戴)
　(逵先敷著名時人憂之俄而敷死㑹稽人士嘲之曰/吴中髙士求死不得晉天文志少㣲四星在太㣲東)
　(一名處/士星)
伏羲已降文籍始備逮於戰國其書五車傳之無窮是
曰不朽夫古之所制我有何力而班漢定其流别編為
藝文志論其妄載事等上篇釋(藝文之志始自/班史故首言之)續漢已
還祖述不暇夫前志已録而後志仍書篇目如舊頻煩
互出何異以水濟水誰能飲之者乎釋(遞到後史/函下隋書)且漢
書之志天文藝文也盖欲廣列篇名示存書體而已文
字既少披閲易周故雖乖節文而未甚穢累既而後來
繼述其流日廣天文則星占月㑹渾圖(渾/天)周髀(葢/天)之流
藝文則四部七録中經秘閣之輩莫不各踰三篋自成
一家史臣所書宜其輟簡而近世有著隋書者乃廣包
衆作勒成二志騁其緐富百倍前修非唯循覆車而重
軌亦復加濶眉以半額者矣釋(此言書益増多史益/汗漫用天文陪説)但
自史之立志非復一門其理有不安多從沿革唯藝文
一體古今是同詳求厥義未見其可愚謂凡撰志者宜
除此篇釋(此節單折/到除藝文)必不能去當變其體近者宋孝王
闗東風俗傳亦有墳籍志其所録皆鄴下文儒之士讎
校之司所列書名唯取當時撰者習兹楷則庶免譏嫌
語曰雖有絲麻無棄菅蒯於宋生得之矣釋(結到單録/近籍為是)
　按此條抽論藝文也為文史日多而發與天文同㫖
　故雙舉言之蓋藝文之志始自漢班硎谷灰燼藜照
　藂殘有幸心焉陳范以還斯志中絶唐初勅撰隋書
　于李顔孔分編史志復有經籍之目故篇内所指唯
　此兩家其言有砥瀾之功亦有懲噎之弊○書有五
　厄里仁牛氏三致志焉宋崇文秘省諸目仍登國史
　而明史則祗載一朝撰述毋亦儀監於史通抑煩不
　勝叢録乎自邇學士購藏家往往私為目録繼軌晁
　陳藉是以當史補續通考者所宜亟收也
　五車(莊子天下篇惠施/多方其書五車)
　四部(隋經籍志魏氏代漢采摭遺亡藏在秘書中外/三閣鄭黙始著中經荀勗又因中經更著新簿)
　(分為四部一曰甲部六藝小學等書二曰乙部諸子/兵書術數三曰景部史記舊事皇覽部雜事四曰丁)
　(部詩賦圖/讃汲冡書)
　七録(梁書處士傳阮孝緒字士宗所著七録等書行/於世隋經籍志孝緒博采宋齊以來王公之家)
　(凡有書記叅校官簿更為七録一經典録二記傳/録三子兵録四文集録五枝術録六佛録七道録)
　濶眉半額(後漢書馬楥子廖上䟽長樂宫述長安語/曰城中好髙髻四方髙一尺城中好廣眉)
　(四方且半額城中好大袖四/方全匹帛章懐注當時諺也)
　宋孝王(北史宋隱傳族裔世景從孫孝王為北平王/文學非毁朝士撰朝士别録二十卷㑹周武)
　(滅齊改為闗東風俗傳/更廣見聞成三十卷)
　雖有絲麻二句(見左傳/成九年)
夫灾祥之作以表吉凶此理昭昭不易誣也然則麒麟
鬭而日月蝕鯨鯢死而彗星出河變應於千年山崩由
於朽壤又語曰太嵗在酉(舊作/丑誤)乞漿得酒太歳在已販
妻鬻子(皆貼氣/數説)則知吉凶遞代如盈縮循環此乃闗諸
天道不復繫乎人事釋(首節領起天人/不相雜糅之意)且周王决疑龜
焦蓍折宋皇誓衆竿壊幡亡梟止涼(一作梁一/作京並非)師之營
鵩集賈生之舎斯皆妖災著象而福禄來鍾愚智不能
知晦明莫之測也然而古之國史聞異則書未必皆審
其休咎詳其美惡也故諸侯相赴有異不為灾見於春
秋其事非一釋(此節申舉休咎/不相符應之證)洎漢興儒者乃考洪範
以釋隂陽釋(三句提起後文盖指董劉/等書即五行志所本也)其事也如江璧
傳於鄭客(一作/谷誤)逺應始皇卧栁植於上林近符宣帝門
樞白髪元后之祥桂樹(一作/梓柱)黄雀新都之䜟舉夫一二
良有可稱釋(欲奪之先予/之是開筆)至於蜚蜮蝝螽震食崩坼隕
霜雨雹大水無氷其所證明實皆迂濶釋(數語急轉/是正奪之)故
當春秋之世其在於魯也如有旱雩舛候螟蜷傷苗之
屬是時或秦人歸襚或毛伯賜命或滕邾入朝或晉楚
來聘皆持此恒事應彼咎徵昊(或作/旻)穹垂謫厥罰安在
探賾索隱其可略諸釋(此以咎徵無應證明所奪之指/其可畧諸者不必附㑹深求也)
且史之記載難以周悉近者宋氏年唯五紀地止江淮
書滿百篇號為緐富作者猶廣之以拾遺加之以語録
况彼春秋之所記也二百四十年行事夷夏之國盡書
而經傳集解(杜預/注本)卷才三十則知其言(一無/言字)所略盖亦
多矣而漢代儒者羅災𤯝於二百年外討符㑹於三十
卷中安知事有不應於人應而人(舊作/人而)失其事何得茍
有變而必知其兆者哉釋(借劉宋近書與左相衡見狹/者緐而濶者簡舒向軰執簡)
(本以窮天變考證於漏略之中勢有難於悉協者○自/其事也至此皆約舉五行家大致統折之已下拈條摘)
(駮/)若乃採前文而改易其説謂王札子之作亂在彼成
年(原注春秋成公元年二月無冰董仲舒以為其時王/札子殺召伯毛伯案今春秋經札子殺毛伯事在宣)
(十五年非成公時○在/志中下又見五行雜駮)夏徴舒之構逆當夫昭代(原注/春秋)
(昭公九年陳災董仲舒以為楚嚴王為陳討夏徴舒因/滅陳陳之臣子毒恨故致火災案楚嚴王之滅陳在宣)
(十一年如昭九年所滅者乃楚靈王時且荘王卒恭王/立恭王卒康王立康王卒夾敖立夾敖卒靈王立相去)
(凡五世○在志之/上亦見五行雜駮)楚嚴作霸荆國始僣稱王(原注春秋/桓公三年)
(日有食之既京房易傳以為後楚嚴稱王兼地千里案/自武王始僣號歴文成穆三王始至於嚴然則楚之稱)
(王已四世矣何得言嚴始稱哉又魯桓薨後世歴嚴閔/釐文宣凡五君而楚嚴作霸安有桓三年日食而應之)
(邪○在志下下/亦見五行雜駮)髙宗諒隂亳都實生桑榖(原注書序曰/伊陟相太戊)
(亳有桑穀共生劉向以為殷道衰髙宗承弊而起盡諒/隂之哀天下應之既獲顯榮怠於政事而國將危亡故)
(桑穀之異見案太戊崩其後嗣有仲丁河亶甲祖乙盤/庚凡歴五世始至武丁即髙宗是也桑榖自太戊時生)
(非髙宗事髙宗又本不都於亳○在志中/下書序曰舊作尚書脱序字今照志改)晉悼臨國六
卿專政以君事臣(原注董仲舒以為成公十七年六月/甲戌朔日有食之時宿在畢晉國象)
(也晉厲公誅四大夫四大夫欲殺厲公後莫敢責大夫/六卿遂相與比周專晉國君還事之案春秋成公十二)
(月丁巳朔日食非是六月○在志下下亦見五行雜駮/但此一占志作昭公注作成公誤在注而晉厲事本在)
(成世不在昭世誤實在班至案中所糾只糾月舛/不糾占舛則更因誤入誤矣留在雜駮篇并詳之)魯僖
末年三桓世官殺嫡立庶(原注春秋釐公三十三年十/二月隕霜不殺草劉向以為)
(是時公子遂專權三桓始世官向又曰嗣君微失秉事/之象也又釐公二十九年秋大雨雹劉向以為釐公末)
(年信用公子遂專權自恣至於殺君故隂脅陽之象見/釐公不悟遂終專權後二年殺子赤立宣公案此事乃)
(文公末世不是釐公時也遂即東門襄/仲赤文公太子即惡也○在志中下)斯皆不憑章句
直取胸懐或以前為後以虚為實移的就箭曲取相諧
掩耳盜鐘自云無覺詎知後生可畏來者難誣者邪釋
(此段駮其/任意遷就)又品藻羣流題目庶類謂莒為大國菽為强
草鶖著青(一作/素)色(疑脱偶/句四字)負蠜非中國之䖝(原注春秋/嚴公二十)
(九年有蜰劉歆以為蜰負蠜也劉向以為非中國所有/南越盛暑男女同川浴淫風所生是時嚴公取齊淫女)
(為夫人既入淫於兩叔故蜰至案負蠜/中國所生不獨出南越○在志中下)鸜鵒為夷狄之
鳥(原注春秋昭公二十五年鸜鵒來巢劉向以為夷狄/之禽案鸜鵒中國皆有唯不踰濟水耳事見周官○)
(在志/中下)如斯詭妄不可殫論而班固就加纂次曽靡銓擇
因以五行編而為志不亦惑乎釋(此段駮其/状物不實)且每有叙一
災推一怪董京之説前後相反向歆之解父子不同(原/注)
(桓公三年日有食之董仲舒劉向以為魯宋殺君易許/田劉歆以為晉曲沃荘伯殺晉侯京房以為後楚嚴稱)
(王兼地千里也又嚴公七年夜中星隕如雨劉向以為/夜中者即中國也劉歆以為晝象中國夜象夷狄劉向)
(又以為蜮生南越劉歆以為盛暑蜮所生非自越來也/○按桓公三年一條舊本在董京相反之下今詳條内)
(亦有向歆不同之語故移而并之又按劉向又/以之上當有嚴公十七年秋有蜮八字今補此)遂乃雙
載其文兩存厥理言無準的事益煩費豈所謂撮其機
要收彼菁華者哉釋(此段駮其占論岐迕○統上三/段皆是正斥五行志之不足泥)自
漢中興已還迄於宋齊其間司馬彪(續漢/書)臧榮緒(晉/書)沈
約(宋/書)蕭子顯(齊/書)相承載筆競志五行雖未能盡善而大
較多實何者如彪之徒皆自以名慙漢儒才劣班史凡
所辯論務守常途既動遵繩墨故理絶河漢兼以古書
從略求徵應者難該近史尚緐考祥符者易洽此昔人
所以言有乖越後進所以事反(一譌/作不)精審也釋(後史之/志五行)
(差少穿鑿此以寛/後史者甚班志也)然則天道遼逺禆竈焉知日蝕不常
文伯所對至如梓慎之占星象趙達之明風角單颺識
魏祚於黄龍董養徵晉亂於蒼鳥(一作/鵞)斯皆肈彰先覺
取驗將來言必有中語無虚發茍誌之竹帛其誰曰不
然若乃前事已往後來追證課彼虚説成此游詞多見
其老生常談徒煩翰墨者矣釋(此節數人皆非作史者/盖以前事先見之明剔)
(彼後來强附之術仍/是以寛為甚之詞)子曰蓋有不知而作之者我無是
也又曰君子於其所不知盖闕如也又曰知之爲知之
不知為不知是知(或作/智)也嗚呼世之作者其鑒之哉談
何容易駟不及舌無為强著一書(一作/言)受嗤千載也釋
(作誡/辭結)
　按此條抽論班志五行也漢自廣川董氏湛深經術
　頗雜緯書伏勝更生後起應和率取春秋洪範影附
　黏連其流益蕃矣世祖中興喜徵符䜟孟堅撰史特
　志五行亦㑹逄其適歟其文博而奥其説臆而膠盖
　史部之竒文而經學之死句也劉論明通與歐史司
　天合契可作外篇錯誤題辭○杜岐公通典無二文
　五行門遼史不志天文
　麟鬭鯨死(二語見淮南/子天文訓)
　河變(拾遺記丹􁀫千年一/燒黄河千年一清)
　山崩(左傳成五梁山崩絳/人曰山有朽壤而崩)
　太歳在酉四句(馬總意林袁雅正書曰太歳在酉乞/漿得酒太歳在已販妻鬻子知災有)
　(自然/之理)
　周王决疑(説苑權謀篇武王伐紂至於有戎之隧大/雨卜而龜􁋛散宜生曰此其妖歟武王曰)
　(不利禱祀利以擊衆是􁋛之已武王順天地犯妖而/禽紂其所獨見者精也按其事亦見齊太公世家書)
　(泰誓正義引之云周本紀太公曰枯骨朽/蓍不踰人矣誤以齊世家為周本紀也)
　宋皇誓衆(宋武紀上公征盧循至左里公所執麾竿/折折旛沈水衆懼公歡笑曰往年覆舟之)
　(戰旛竿亦折今者復然賊必/破矣即攻柵而進循單舸走)
　梟止凉營(晉前凉張軌傳重華以謝艾為中堅將軍/配步騎五千擊麻秋引師出振武夜有二)
　(梟鳴於牙中艾曰六博得梟者/勝尅敵之兆於是進戰大破之)
　鵩集賈舎(漢書賈誼為長沙傅三年有鵩飛入誼舎/鵩似鴞不祥鳥也迺為賦㠯自廣後嵗餘)
　(文帝思/誼徵之)
　江璧(漢五行志中上史記秦始皇三十六年鄭客從/闗東來至華隂望見素車白馬從華山上下持)
　(璧與客曰為我遺滈池君今年祖龍死忽不見/鄭客奉璧即始皇二十八年過江所湛璧也)
　栁植(荀悦漢紀昭帝元鳳三年上林苑中枯栁斷而/自起復生有蟲食其葉成文曰公孫病已當立)
　(符節令眭𢎞上書言當有匹庶興坐妖言誅及/宣帝起民間立以𢎞子為郎按宣帝初名病已)
　門樞白髮(漢五行志下上哀帝建平四年京師郡國/民聚㑹里巷阡陌博具歌舞祠西王母又)
　(傳書曰毋告百姓佩此書者不死不信視門樞下當/有白髮杜鄴曰外家丁傅並侍帷幄指象以覺聖朝)
　(一曰此異乃王/太后葬之應)
　桂樹黄雀(武帝時謠邪徑敗良田讒口亂善人桂樹/華不實黄雀巢其顛故為人所羨今為人)
　(所憐郭茂倩注桂赤色漢家/象王莽自謂黄也見五行志)
　春秋恒事應咎徵(秦人歸隧在文十二毛伯錫命在/文元滕朝魯者五邾七晉聘魯十)
　(一楚三皆所謂恒事/也其間災咎不絶書)
　宋氏百篇(沈約宋書/凢一百卷)
　拾遺語録(隋志宋拾遺十卷梁少府卿謝綽撰鄭/樵藝文略宋齊語録十卷孔思尚撰)
　移的盜鐘(移的句未詳所本淮南説山范氏之敗有/竊其鐘負而走者鎗然有聲懼人聞之遽)
　(掩其耳憎人聞之可/也自掩其耳悖矣)
　後生可畏二句(見魏文帝/與吴質書)
　禆竈(左傳昭十七有星孛於大辰鄭禆竈曰宋衞陳/鄭將同日火若我用瓘斚玊瓚鄭必不火子産)
　(弗與十八年夏宋衞陳鄭皆火禆竈曰不用吾言鄭/又将火子産曰天道逺人道邇竈焉知天道遂不與)
　(亦不/復火)
　文伯(左傳昭七夏四月日有食之士文伯曰魯衞惡/之衛大魯小其大咎其衛君乎魯將上卿八月)
　(衛襄公卒十一月季武子卒晉侯曰日食/從矣可常乎對曰同始異終何可常也)
　梓慎(左傳昭十七冬有星孛於大辰西及漢申須曰/諸侯其有火災乎梓慎曰火出而見今兹火出)
　(而章必火入而伏其居火也久矣火出於夏為三月/於商為四月於周為五月夏數得天若火作其四國)
　(當之在宋/衛陳鄭乎)
　趙達(吴志趙達河南人渡江治九宮一算之術此術/微妙頭乗尾除常笑諸星氣風術者曰當廻算)
　(帷幕不出戸牖以知天道而反/晝夜暴露以望氣祥不亦難乎)
　單颺(後漢方術傳單颺字武宣善明天官算術熹平/末黄龍見譙橋𤣥問何祥颺曰其國當有王者)
　(興不及五十年龍當復見魏郡人殷登宻記之/至建安二十五年春黄龍復見譙其冬魏受禪)
　董養(晉隱逸傳董養字仲道到洛下楊后廢因游太/學升堂歎曰建斯堂也何爲乎人理滅大亂作)
　(矣永嘉中洛城東北步廣里地陷有二鵞出其蒼者/飛去白者不能飛養聞歎曰昔周時盟狄泉地也蒼)
　(者胡象白者國家之象其可盡言乎乃與妻荷/擔入蜀莫知所終哀江南賦出狄泉之蒼鳥)
或以為天文藝文雖非漢書所宜取而可(一作/有)廣聞見
難為刪削也對曰茍事非其限而越理成(舊譌作來來/成二字行草)
(相類/也)書自可觸類而長於何不録又有要於此者今可
得而言焉釋(借前二項衍出後二項/皆非質言也解在後)夫圓首方足(一作/趾)
含靈受氣吉㓙形於相皃(古貌/字)貴賤彰於骨法生人之
所欲知也四支六府痾瘵所纒茍詳其孔穴則砭灼無
誤此養生之尤急也且身名並列(身謂人形/名謂天象)親踈自眀
豈可近昩形骸而逺求辰象既天文有志何不為人形
志乎釋(因天衍人是一項然技/流豈反大於歴象乎)茫茫九州言語各異大
漢(依班史/所稱)輶軒之使譯導而通足以驗風俗之不同示
皇威之廣被且事當炎運尤相闗涉爾雅釋物非無往
例既藝文有志何不為方言志乎釋(因文衍言是一項/然鄙語豈反重於)
(經籍/乎)但班固綴孫卿之詞以序刑法探孟軻之語用裁
食貨五行出劉向洪範藝文取劉㰴七略因人成事其
目遂多至若許負相經揚雄方言並當時所重見傳流
俗若加以二志幸有其書何獨舎諸深所未曉釋(此節/是輕)
(掉之文盖言彼二項當/志則此二項亦可志矣)歴觀衆史諸志列名或前略而
後詳或古無而今有雖遞補所闕各自以為工榷而論
之皆未得其最釋(此節乃繳落前文轉入下文謂前所/云云日増日多實皆不必也唯下三)
(項或可/酌補耳)盖可以為志者其道有三焉一曰都邑志二曰
氏族志三曰方物志釋(三項/提綱)何者京邑翼翼四方是則
千門萬戸(長/安)兆庶仰其威神虎踞龍蟠(建/鄴)帝王表其尊
極兼復土堦卑室好約者所以安人阿房未央窮奢者
由其敗國此則其惡可以誡世其善可以勸後者也且
宫闕制度朝廷軌儀前王所為後王取則故齊府(髙/齊)肇
建誦魏都以立宫代國(元魏初/國號代)初遷寫吴京而樹闕故
知經始之義卜揆之功經百王而不易無一日而可廢
也至如(一作/於)兩漢之都咸洛(咸陽/洛陽)晉宋之宅金陵魏徙
伊瀍齊居漳滏(鄴/都)隋氏二世分置兩都此並規模宏逺
名號非一凡為國史者宜各撰都邑志列於輿服之上
釋(此節議補都邑/志與輿服類列)金石草木縞紵絲枲之流鳥獸蟲魚
齒革羽毛之類或百蠻攸税或萬國是供夏書則編於
禹貢周書則託於王㑹亦有圖形九牧之鼎(左宣/三年)列状
四荒之經(山海/經)觀之者擅其博聞學(此二字一/本倒刋)之者騁
其多識自漢氏拓境無國不賔則有笻竹傳節䈮醬流
味大宛獻(一作/輸)其善馬條支致其巨雀爰及魏晉迄於
周隋咸亦遐邇來王任土作貢異物歸於計吏竒名顯
於職方凡為國史者宜各撰方物志列於食貨之首釋
(此節議補方物/志與食貨類列)帝王苗裔公侯子孫餘慶所鍾百世無
絶能言吾祖郯子見師於孔公不識其先籍談取誚於
姬后故周撰世本式辨諸宗楚置三閭實掌王族逮乎
晚葉譜學尤煩用之於官可以品藻士庶施之於國可
以甄别華夷自劉曹受命雍豫為宅世胄相承子孫蕃
衍及永嘉東渡流寓揚越代氏南遷革夷從夏於是中
朝江左(一作/右)南北混淆華壤邉民虜漢相雜隋有天下
文軌大同江外(南兼/陳氏)山東(東并/髙齊)人物殷凑其間髙門素
(一作/貴)族非復一家郡正州曹(舊作/都)世掌其任凡為國史
者宜各撰氏族志列於百官之下釋(此節議補氏族/志與百官類列)盖
自都邑以降氏族而往實為志者所宜先而諸史竟無
其録如休文宋籍廣以符瑞伯起魏篇加之釋老徒以
不急為務曾何足云惟此數條粗加商略得失利害從
可知矣庶夫後來作者擇其善而行之釋(此總結三項/之當補○此)
(下舊本/另條非)或問曰子以都邑氏族方物宜各纂(一作/纉)次以
志名篇夫史之有志多憑舊説茍世無其録則闕而不
編此都邑之流所以不果列志也釋(此總上三項設/問見考證之難)對
曰案帝王建國本無恒所作者記事亦在相時逺則漢
有三輔典近則隋有東都記(並記一/統之都)於南則有宋南徐
州記晉宫闕名(記南/朝)於北則有洛陽伽藍記鄴都故事
(記北/朝)蓋都邑之事盡在是矣釋(答言都/邑有考)譜牒之作盛於
中古漢有趙岐三輔决録晉有摯虞族姓(舊作/姓族)記(記一/統世)
(族/)江左有兩王百家譜(記南/族)中原有方思殿(疑當/作選)格(記/北)
(族/)盖氏族之事盡在是矣釋(答言氏/族有考)自沈瑩著臨海水
土周處撰陽羡風土(舊作土風○二/者舉其始作)厥類衆夥諒非一
族是以地理為書陸澄集而難盡水經加注酈元編而
不窮(總括/續撰)盖方物之事盡在是矣釋(答言方/物有考)凡此諸書
代不乏作必聚而為志奚患無文譬夫涉海求魚登山
採木至於鱗介修短柯條巨細盖在擇之而已茍為魚
人匠者何慮山海之貧罄哉釋(結言有考則取材不/難但當擇而用之耳)
　按此為篇後餘論人形方言二項是設辭特假設以
　决天文藝文之當除耳四者相衡洪纎雅俗學究能
　辨之知㡬顧為此戲論乎其後三説乃是商語然嘗
　攷之都邑則畧具於地理非同輿服之無附方物則
　雜出於外域豈比食貨之有經至如氏族一門自是
　魏晉相沿四姓尚官之習而任子積輕後世尤不可
　通行(獨魏書官氏/志兼及氏族)知㡬議論大率偏於枯尅不圖此
　處忽生葛藤○所言雖不行於史家然後來漁仲貴
　與諸人已被他爮動癢處
　爾雅釋物(按爾雅無釋物篇即謂釋草/釋木釋蟲魚鳥獸等篇也)
　綴孫卿探孟軻(此四句宋書/志序之文)
　劉向洪範(王訓故漢書云劉向集上古以來歴春秋/六國至秦漢符瑞災異之記推跡行事著)
　(其占驗比類相從各有條目凡/十一篇號曰洪範五行傳論)
　七略(漢蓺文志成帝時劉向校諸書輙條其篇目撮/其㫖意奏之向卒子歆卒父業於是總而奏其)
　(七畧故有輯畧六藝畧諸子畧/詩賦畧兵畧術數畧方技畧)
　許負相經(舊注孔衍漢春秋許負温縣婦人裴松之/云今東人呼母為負衍以許負為婦人如)
　(有據藝文類序相術篇陶𢎞/景劉孝標俱有許負相經序)
　揚雄方言(讀書志方言十三卷雄齎油素問上計孝/亷異語悉集之題其首曰輶軒使者絶代)
　(語釋列/國方言)
　齊頌魏都(北齊文宣紀天保九年營三臺於鄴下因/其舊基而髙博之大起宫室改銅爵曰金)
　(鳯金獸曰聖應冰井曰崇光帝/登三臺朝讌羣臣並命賦詩)
　代寫吴京(後魏孝文紀太和十七年幸洛陽定遷都/之計詔司空經始洛邑南史崔祖思傳齊)
　(武帝時魏使蔣少游至祖思從弟元祖曰少㳺有/班倕之巧今来必模寫宮様少游果圖畫而歸)
　王㑹(逸周書序周室既寧八方㑹同各/以職来獻欲垂法厥後作王㑹)
　卭竹䈮醬宛馬巨雀(並見史記大宛及/漢書西域二傳)
　郯子(左傳昭十七郯子来朝公與之宴昭子問焉曰/少皥氏鳥名官何故也郯子曰吾祖也我知之)
　(我髙祖少皡摯之立也鳳鳥適至故紀於鳥為/鳥師而鳥名云云仲尼聞之見於郯子而學之)
　籍談(左傳昭十五晉荀躒如周籍談為介王曰諸侯/皆有以鎮撫王室晉獨無有何也籍談對曰晉)
　(居深山戎狄之與鄰而逺於王室拜戎不暇其何以/獻器王曰叔氏而忘諸乎唐叔成王之母弟也其反)
　(無分乎且昔而髙祖孫伯黶司晉之典籍故曰籍氏/及辛有之二子董之晉於是乎有董史女司典之後)
　(也何故忘之籍談不能對賔出王/曰籍父其無後乎數典而忘其祖)
　世本(後漢班彪傳唐虞三代世有史官㠯司典籍有/記録黄帝㠯來至春秋時帝王公侯卿大夫號)
　(曰世本一/十五篇)
　三閭(王逸離騷注屈原與楚同姓仕於懐王為三閭/大夫三閭之職掌王族三姓曰昭屈景屈原序)
　(其譜屬以/厲國士)
　符瑞釋老(沈約宋書志四十卷其五行志之前有符/瑞志三卷魏収魏書志三十卷其末曰釋)
　(老/志)
　漢三輔典(按隋唐二志俱無三輔典之名疑即謂三/輔黄圖也漢人撰亡撰人名其書所載皆)
　(都城宮苑辟廱明堂宗廟郊社/庫廐撟陵之屬與所引正合)
　隋東都記(隋唐二志皆不載通志略載有東都/記三十卷鄧世隆撰未審即是否)
　宋南徐州記(唐志地理類山謙/之南徐州記二卷)
　晉宫闕名(按此指東晉者隋/唐二志亦不載)
　洛陽伽藍記(讀書志記三卷元魏羊衒之撰魏遷都/洛陽一時王公大人多造佛寺或舎其)
　(私第為之故僧舎多為天下㝡衒之載其本末及事/跡甚備書録解題以爾朱之亂城廓􁀫墟追述斯記)
　鄴都故事(無考黄補注唐志有馬温鄴都故事二卷/按注云肅代時人其書後出非劉所云)
　三輔决録(後漢趙岐傳岐字邠卿初名嘉字臺卿拜/太常著三輔决録自序云三輔本雍州地)
　(世世徙公卿吏二千石及髙貲者以陪諸陵五方雜/㑹非一國之風其士貴於名行其俗失則趨勢進權)
　(余嘗夢黄髪之士姓𤣥名明字子真與余寤言善惡/之間無所依違命操筆者書之從建武至於斯玊石)
　(朱紫由此定矣/故謂之决録矣)
　摯虞族姓(晉書摯虞傳虞字仲洽太子舎人以漢末/喪亂譜傳多亡失雖其子孫不能言其先)
　(祖撰族姓昭穆十卷上䟽進之以/為足以備物致用廣多聞之益)
　兩王譜(隋志譜系類百家集譜十卷王儉撰百家譜/三十卷百家譜集鈔十五卷並王僧孺撰)
　方思選格(唐志譜牒類後魏方思格一卷又栁冲傳/魏太和時詔諸郡中正各列本土姓族次)
　(第為舉選格/名曰方思格)
　臨海水土(唐書地理類沈瑩臨海水土異物志一卷/按志曰夷州在臨海東南去郡二千里地)
　(無霜雪草木不死四靣山谿人皆髠髪穿耳女/人不穿耳地有銅鐵唯摩礪青石以作弓矢)
　陽羨風土(晉書周處傳處字子隱陽羨人少孤馳騁/恣肆州曲患之曰三害未除處曰何爲也)
　(曰南山白額獸長槁下蛟并子為三矣曰吾能除之/乃入山殺猛獸投水殺蛟而入吴尋二陸學入洛以)
　(身殉國贈平西將軍著黙語及風土/記并撰集吴書隋志風土記三卷)
　地里書(南齊陸澄傳澄字彦深王儉戲之曰陸公書/厨也撰地里書死後乃出隋志地里書一百)
　(四十九卷録一卷陸澄合山海/經以來一百六十家以為此書)
　水經注(讀書志水經漢桑欽撰成帝時人水經三卷/後魏酈道元歴覽竒書注水經魏書本傳道)
　(元字善長范陽人御/史中尉闗右大使)
　
　
　
　
　史通通釋卷三
欽定四庫全書
　史通通釋卷四　　　　　無錫浦起龍撰
　　内篇
　　　論贊(第九○論謂篇末論/辭贊謂論後韻語)
春秋左氏傳每有發論假君子以稱之二傳云公羊子
穀梁子史記云太史公既而班固曰贊(舊作/讃)荀悦曰論
東觀曰序謝承曰詮陳夀曰評王隱曰議何法盛曰述
揚雄曰譔(句未的/詳注中)劉昞曰奏袁宏裴子野自顯姓名皇
甫謐葛洪列其所號(𤣥晏先生/抱朴子)史官所撰通稱史臣其
名萬殊其義一揆必取便於時者則總歸論贊(舊譌/作著)焉
(一脱贊字/一無焉字)釋(首撮史傳之論贊/異名為發議總案)夫論者(一失此/三字)釋(此下/先言)
(史/論)所以辯疑惑釋凝滯若愚智共了固無俟商𣙜􁀫明
君子曰者其義實在於斯(謂非每/傳皆有)司馬遷始(或譌/作殆)限以
篇終各書一論必理有非要則強生其文史論之煩實
萌於此(篇必有論/自史記始)夫擬春秋成史持論尤(當從/猶義)冝濶略
其有本無疑事輒設論以裁之此皆私狥筆端茍衒文
彩嘉辭美句寄諸簡冊豈知史書之大體載削之指歸
者哉釋(此推史論成例始自/史記非理所必需也)必尋其得失考其異同子
長淡泊(一作/薄)無味承祚偄(一作/懦)緩不切賢才間出隔世
同科孟堅辭惟温雅理多愜當其尤美者有典誥之風
翩翩奕奕良可詠也仲豫(荀悦/字)義理雖長失在緐富自
兹以降流宕忘返大抵皆華多於實理少於文鼔其雄
辭誇其儷事必擇其善者則干寳范曄裴子野是其最
也沈約臧榮緒蕭子顯抑其次也(就緐儷中所取如/此非以為準的也)孫
安國都無足採習鑿齒時有可觀若袁彦伯(宏/字)之務飾
𤣥言謝靈運之虚張髙論玊巵無當曾何足云王卲志
在簡直言兼鄙野茍得其理遂忘其文觀過知仁(一作/人)
斯之謂矣大唐修晉書作者皆當代詞人逺棄史班近
宗徐庾夫以飾彼輕薄之句而編為史籍之文無異加
粉黛於壯夫服綺紈於髙士者矣釋(此節就諸論品其/髙下大意謂宜尚)
(典實無/取浮靡)史之有論也葢欲事無重出(謂補傳/所無)文省(舊作/省文)
(下/同)可知(謂單詞/已足)如太史公曰觀張良貌如美婦人(舊有/耳字)
項羽重瞳豈舜苗裔此則别加他語以補書中所謂事
無重出者也又如班固贊曰石建之浣衣(此句舊作萬/石君之為父)
(浣衣/非)君子非之楊王孫祼葬賢於秦始皇逺矣此則片
言如約而諸義甚備所謂文省可知者(舊脱/者字)釋(事無重/出文省)
(可知是為史論/上乗準的在此)及後來贊語之作多録紀傳之言其有
所異唯加文飾而已至於甚者則天子操行具諸紀末
繼以論曰接武前修紀論不殊徒為再列釋(此翻轉言/失之複與)
(支者後史大率然也○上/言論下言贊此處分截)馬遷自(一無/自字)序傳後歴寫諸
篇各叙其意(在自序之後/文仍散體)既而班固變為詩體號之曰
述(在叙傳之後/文皆四言)范曄改彼述名呼之以贊尋述贊為例
篇有一章(分綴自/此始)事多者則約之(一有以/字下同)使少理寡(一/作)
(小/)者則張之令大名實多爽詳略不同且欲觀人之善
惡史之襃貶盖無假於此也(一無/也字)釋(此節遞到史賛/亦是發議之案)然
固之總述合在一篇使其條貫有序歴然可閲蔚宗後
書實同班氏乃各附本事書於卷末篇目相離斷絶失
次而後生作者不悟其非如蕭(子/顯)李(百/藥)南北齊(舊脱/齊字)史
大唐新修晉史皆依范書誤本篇終有贊夫每卷立論
其煩已多而嗣論以贊為黷彌甚亦猶文士製碑序終
而續以銘曰釋氏演法義盡而宣以偈言茍撰史若斯
難以議夫簡要者矣釋(此節摘諸史之加賛者言之論/而又賛尤非史家貴潔之體也)
至若與奪乖宜是非失中如班固之深排賈誼范曄之
虚美隗囂陳夀謂諸葛不逮管蕭魏收稱爾米可方伊
霍或言傷其實或擬非其倫必備加擊難則五車難盡
故略陳梗槩一言以蔽之釋(更以議論乖/違者作收局)
　按是篇不分編年紀傳仍是紀傳為多論賛二字截
　講其於論也辭嚴而不擯於論後之贊則辭决而加
　絶自是唐後諸史有論無贊皆隂奉其誡可知劉説
　之當理也○子長淡泊無味盖對限篇書論非要强
　文為言觀事無重出文省可知八字三昧仍首馬次
　班也○又因此知紀傳䟦尾當名史論不當云贊贊
　銘類也韻體也人以扶風史論皆作賛曰遂因之必
　也正名宜與讀此○元史紀傳不綴論贊其凡例述
　勅㫖云據事具文善惡自見也
　謝承(吴志妃嬪傳吴主權謝夫人弟也隋經籍志後/漢書一百三十卷無帝紀吴武陵太守謝承撰)
　揚雄(法言其目云撰學行撰吾子撰修身撰問道撰/問神撰問明撰寡見撰五百撰先知撰重黎撰)
　(淵騫撰君子撰孝至按撰自第一至第十三其上皆/有四言序然非論贊體也華陽國志則以撰曰為論)
　(贊揚雄當/作常璩)
　劉昞(北史劉延明燉煌人凉武昭王徴為儒林祭酒/著三史略記八十四卷燉煌實録二十卷按延)
　(明昞字也北史諱/唐嫌名以字行)
　袁宏(撰後漢紀詳見/外篇正史篇)
　列其所號(晉書皇甫謐傳謐字士安安定人沈靜寡/慾自號𤣥晏先生撰帝王世紀年歴髙士)
　(逸士列女等傳𤣥晏春秋並重於世摯虞其門人也/葛洪傳洪字稚川句容人從祖𤣥得仙號葛仙公洪)
　(悉得其法干寳薦洪領著作洪固辭求為句漏令曰/非欲為榮以有丹耳自號抱朴子因以名書所著神)
　(仙良吏集異等傳金匱/肘後方篇章富於班馬)
　臧榮緒(撰晉書詳見/外篇正史篇)
　孫安國(晉書孫盛傳盛字安國太原人十歳避難渡/江及長善言名理補長沙太守遷秘書監著)
　(魏氏春秋晉陽秋按宋書州郡志晉簡文鄭太/后諱春改春曰陽是知凡曰陽秋本皆春秋也)
　習鑿齒(晉書鑿齒字彦威為滎陽太守在郡著漢晉/春秋起漢光武終晉愍帝其言謂三國時蜀)
　(以宗室為正魏雖受漢禪晉尚為簒逆至文帝平蜀/乃為漢亡而晉始興焉引世祖諱炎興為禪受以明)
　(天心不可以勢力强也按炎興謂繼漢而/興禪受者禪為蜀後主諱謂受漢禪也)
　謝靈運(宋書靈運性奢華世稱謝康樂太祖登祚徵/為秘書使撰晉氏一代書粗立條流書竞不)
　(就/)
　玉巵無當(韓非外儲右千金之玉巵通而無當不/可以盛水有瓦器而不漏可以盛酒)
　唐修晉書皆詞人(舊唐房𤣥齡傳史官多文詠之士/好採碎事競為綺豓詳正史篇晉)
　(史/節)
　浣衣祼葬(漢書萬石傳建老白首謁親入子舎竊問/侍者取親中帬厠牏身自澣洒贊曰至石)
　(建之澣衣周仁為垢汙君子譏之楊王孫傳病且終/先令其子曰吾欲臝葬㠯反吾真必無易吾意贊曰)
　(昔仲尼稱不得中行則思狂狷觀/楊王孫之志賢於秦始皇逺矣)
　班排賈誼(漢書本傳贊欲改定制度以漢為土德色/上黄數用五及欲試屬國施五餌三表以)
　(繫單于其術固以䟽矣按/表餌之術實䟽班論非過)
　范美隗囂(後漢書本傳論若囂命㑹符運敵非天力/雖坐論西伯豈多嗤乎贊公孫習吏隗王)
　(得/士)
　夀謂諸葛(蜀志本傳贊評曰諸葛亮之為相國也可/謂識治之良才管蕭之亞匹矣然連年動)
　(衆未能成功盖應變/將略非其所長與)
　收稱爾朱(魏書爾朱榮傳史臣曰茍非榮之尅夷大/難不知㡬人稱帝㡬人稱王功烈亦已茂)
　(乎向使榮無堅忍之失修德義之風則韓彭伊霍夫/何足數北史魏收傳收以髙氏出自爾朱且納榮子)
　(金故減其惡/而増其善)
　　　序例(第十/)
孔安國有云序者所以叙(一作/序)作者之意也竊以書列
典謨詩含比興若不先叙其意難以曲得其情故每篇
有序敷暢厥義(即書序/詩小序)降逮史漢以記事為宗至於表
志雜傳亦時復立序文兼史體狀若子書然可與誥誓
相叅風雅齊列矣釋(首言序之為道主於序明篇/指馬班有作猶存經序之遺)迨華
嶠後漢多同班氏如劉平江革等傳其序先言孝道次
述(一作/入)毛義養親此則前漢王貢傳體其篇以四皓為
始也嶠言辭簡質叙致温雅味其宗旨亦孟堅之亞歟
釋(班後節取一篇/以示學班之準)爰洎范曄始革其流遺棄史才矜衒
文彩後来所作他皆若斯於是遷固之道忽諸微婉之
風替矣釋(此言緐縟是/尚自范而開)若乃后妃列女文苑儒林凡此
之流范氏莫不列序夫前史所有而我書獨無世之作
者以為恥愧故上自晉宋下及陳隋每書必序課成其
數蓋為史之道以古傳今古既有之今何為者濫觴肈
迹容或可觀累屋重架無乃太甚譬夫(一作/如)方朔始為
客難續以賔戲(班固/作)解嘲(揚雄/作)枚乗首唱七發加以七
章七辯音辭雖異㫖趣皆同此乃讀者所厭聞老生之
恒説也釋(此言後史宗范為課相習成套數/見無竒矣○已上止就篇序言)夫史之有
例猶國之有法國(一有之/字下同)無法則上下靡定史無例則
是非莫準釋(此下言/史例)昔夫子修經始發凡例左氏立傳
顯其區域科條一辨彪炳可觀降及戰國迄乎有晉年
踰五百史不乏才雖其體屢變而斯文終絶釋(此言例/之為體)
(左後/中絶)唯令升(干寳/字)先覺逺述丘明重立凡例勒成晉紀
鄧(粲/)孫(盛/)已下遂(一作/遽)躡其蹤史例中興於斯為盛若
沈宋(沈約/宋書)之志序蕭齊(子顯/齊書)之序録雖皆以序為名其
實例也釋(此言例之為/體晉後復興)必定其臧否徴其善惡干寳范
曄理切而多功鄧粲道鸞詞煩而寡要子顯雖文傷蹇
躓而義甚優長斯一二家皆序例之美者釋(數語括一/時各見之)
(短長要皆自/出條理者)夫事不師古匪説攸聞苟模楷曩賢理非
可諱而魏收作例全取蔚宗貪天之功以為己力異夫
范依叔(一作/政非)駿(華嶠/字)班習子長攘袂公行不(豈不/也)陷穿
窬之罪也釋(至魏收竟以剽掠/為能風斯下矣)盖凡例既立當與紀傳
相符釋(此下乃按/例䋲文)案皇(舊作/唐非)朝晉書例云凡天子廟號
唯書於卷末依檢孝武崩後竟不言廟曰烈宗釋(文不/準例)
(者/一)又案百藥齊書例云人有本字行者今並書其名依
檢如髙慎斛律光之徒多所仍舊謂之仲宻明月釋(文/不)
(準例/又一)此並非言之難行之難也釋(二句/束上)又(一作/及)晉齊史
例皆云坤道卑柔中宮不可為紀今(一作/令)編同列傳以
戒牝雞之晨竊惟録皇后者既為傳體自不可加以紀
名二史之以后為傳雖云允愜而解釋非理成其偶中
所謂畫蛇而加足反失杯中之酒也釋(此又指出例合/而序誤者謂后)
(從帝年故不稱紀序乃取/義卑柔失命名之意矣)至於題目失據褒貶多違斯
並散在諸篇此可得而略矣
　按此所謂序皆篇序非總序其所謂例則兼序中附
　出之例及總立發凡之例大指謂序貴簡質例貴嚴
　明也中間雖帯引左氏其實皆言紀傳家○後幅皇
　后一條當從前卷本紀列傳兩篇入解不爾不明
　劉江王貢(注見列傳篇其處止舉傳首劉王不及江/貢後漢書江革字次翁臨淄人客下邳祼)
　(跣行傭以供母鄉里稱之曰江巨孝建初中拜諫議/大夫前漢書貢禹字少翁瑯琊人㠯明經潔行著聞)
　(徵為博士後為御史大夫數言得失按/劉江傳篇叙注云以上並華嶠之詞)
　濫觴(家語三恕江始出於岷山其源可以濫觴王肅/注觴可以盛酒言其㣲也按濫觴謂始出之㣲)
　(後人多/誤用)
　七(文選七發注猶楚辭七諫之流按文心雕龍自七/發而下有傅毅七激崔駰七依張衡七辨崔瑗七)
　(厲陳思七啟仲宣七釋桓麟七説左思七諷枝附影/從十有餘家又文苑英華有七契七勵七召又舊注)
　(廣列七謨七證七華七繹七引以及興疑蠲舉諸/名而獨無七章俟考又按崔瑗傳名七蘇非七厲)
　夫子修經凡例(左傳成十四春秋之稱微而顯志而/晦婉而成章盡而不汚懲惡而勸善)
　(非聖人誰能修之杜氏/序為例之情有五是也)
　鄧粲(晉書本傳鄧粲長沙人以髙潔著名著元明紀/十篇按元明謂晉中興初中宗元帝肅宗明帝)
　道鸞(南史文學檀超傳超叔父道鸞字萬/安國子博士永嘉太守撰續晉陽秋)
　不言烈宗(晉書孝武紀太元二十年時張貴人有寵/年㡬三十帝戱之曰汝以年當廢矣貴人)
　(潛怒向夕帝酔遂暴崩按紀末缺/書廟號通鑑題烈宗孝武皇帝)
　仲密明月(仲宻髙慎字明月斛律光字按百藥齊書/髙慎附見兄髙乾傳中斛律光在其父斛)
　(律金傳後二人皆無以字行之文傳内亦不書字其/書字處間於他傳有之無甚不準例之病史通似誤)
　畫蛇(戰國䇿楚有祠者賜其舎人巵酒舎人相謂曰/請畫地為蛇先成者飲酒一人蛇先成乃左手)
　(持巵右手畫蛇曰足未成一人/奪其巵曰蛇固無足遂飲其酒)
　　　題目(第十一○題目有二義一謂/全書統名一謂篇帙諸名)
上古之書有三墳五典八索九丘其次有春秋尚書檮
杌志(如志曰喪祭/從先祖之志)乗釋(前半就統名立説○/首言古自成其古名)自漢已下
其流漸緐大抵史名多以書記紀畧為主後生祖述各
從所好沿革相因循環遞習盖區域有限莫踰於此焉
釋(言書記紀略四者/是為後史正名)至孫盛有魏氏春秋孔衍有漢魏
(一脱魏字/一誤作隋)尚書陳夀王劭曰志何之元劉璠曰典此又
好竒厭俗習舊捐新雖得稽古之冝未達從時之義釋
(擬古求異皆可不必○已/上羅列名目得失並舉)榷而論之其編年月(一多/日字)者
謂之紀(荀袁漢/紀之類)列紀(或作/記非)傳者謂之書(前後漢/書之類)取順於
時斯為㝡也夫名以定體為實之賔茍失其途有乖至
理案吕陸二氏(呂不韋/陸賈)各著一書唯次篇章不繫時月
此乃子書雜記而皆號曰春秋魚豢姚察著魏梁二史
巨細畢載蕪累甚多而俱牓之以略考名責實奚其爽
(一作/喪)歟釋(此總上言二體唯荀班所名為正餘皆强名/而失其實者○自五代而後紀傳總名為史)
(編年則本名長編錫名通鑑就/中又剏綱目矣○論統名止此)若乃史傳雜篇區分類
聚隨事立號諒無恒規釋(此下析言/篇帙諸名)如馬遷撰皇后傳
而以外戚命章案外戚憑皇后以得名猶宗室因天子
而顯稱若編皇后而曰外戚傳則書天子而曰宗室紀
可乎釋(史遷篇題/之失有然)班固撰人表以古今為目尋其所載
也皆自秦而往非漢之事古誠有之今則安在釋(班史/篇題)
(之失/有然)子長史記别剏八書孟堅既以漢為書不可更標
書號改書為志義在互文而何氏中興(晉中/興書)易志為記
此則貴於革舊未見其能取新釋(何法盛改易帙/名亦屬無謂)夫戰
爭方殷雄雌未决則有不奉正朔自相君長必國史爲
傳宜别立科條至如陳項諸雄寄編(一作/篇)漢籍董袁羣
賊附列魏志既同臣子之例孰辨彼此之殊唯東觀以
平林下江諸人列為載記顧(一作/賴非)後來作者莫之遵效
逮新晉(晉書唐初新/定故曰新晉)始以十六國主持(一作/特)載記表名
可謂擇善而行巧於師古者矣釋(此言非國朝臣當從/新晉書用東觀載記)
(之/例)觀夫舊史列傳題卷靡恒文少者則具出姓名若司
馬相如東方朔是也字煩者唯書姓氏若毋將盖陳衛
諸葛傳是也必人多而姓同者則結定其數若二袁四
張二公孫傳是也如此標格足為詳審釋(此言列傳人/少人多題可)
(隨之詳略/引起下文)至范曄舉例始全録姓名歴短行於卷中叢
細字於標外其子孫附出者注於祖先之下乃類俗之
文案孔目藥草經方煩碎之至孰過於此竊(一作/切)以周
易六爻義存象内春秋萬國事具傳中讀者研尋篇終
自曉何必開帙解帯便令昭然滿目也釋(范史則務/盡其詳矣)自
兹已降多師蔚宗魏収因之則又甚矣其有魏世隣
編於魏史者於其人姓名之上又列之以邦域申之以
職官至如江東帝主(舊譌/王)則云僣晉司馬叡島夷劉裕
河西酋長則云私署(一譌/置)凉州牧張實私署凉王李暠
(並見魏/書目録)此皆篇中所具又於卷首具列必如收意使其
撰兩漢書三國志題諸盜賊傳亦當云僣西楚霸王(一/脱)
(此二/字)項羽僞寧朔王隗囂自餘陳涉張步劉璋袁術其
位號皆一一(别作/一二)具言無所不盡者(一無/者字)也釋(魏収更/誇已斥)
(隣多綴名目/尤可嗤也)盖法令滋章古人所慎若范魏之裁篇目
可謂滋章之甚者乎茍忘彼大體好兹小數難與議夫
婉而成章一字以為襃貶者矣釋(自觀夫舊史列傳至/此通為一大節以此)
(數語總/結之)
　按此亦截講格前論統名兼二體言後論篇帙題名
　專主紀傳體言就中列傳名類煩多分條抽論尤所
　加意○假號不臣都歸載記史通殊有理據但陳項
　軰流於勝國為冦於興代則非擬諸劉石未便同科
　况載記例載卷終而羣雄先事發難為我驅除列之
　傳首於分非越故李宻王世充韓林兒徐夀輝等唐
　書明史並襲蘭臺不宗東觀也讀者於此宜審從違
　又桞州有言每讀古人一傳數紙已後再三申卷復
　觀姓氏旋又廢失鈍器正多患此題目加詳宜勿深
　責也自餘皆定判矣○此上八篇大抵多就紀傳體
　抽論可以都為一帙○後有序傳篇在第九卷方以
　類聚亦應移置於此
　何之元劉璠(何之元撰梁典見左傳家周書劉璠字/寳義世宗初掌綸誥著梁典三十卷)
　魚豢(外篇正史篇魏時京兆魚豢私撰魏略事止明/帝唐志雜史類魚豢魏略五十卷按三國魏志)
　(無/傳)
　姚察(陳書察字伯審有至性領著作撰梁陳史未畢/功隋開皇時遣内史舎人虞世基索本且進上)
　(有所闕者臨亡之時以體例誡約子思亷博訪續/撰按史無梁略之名而劉氏云爾定是察藁初名)
　外戚命章(按史記之立外戚世家其中所載實皆后/妃氏諱及其事蹟至如魏其武安之屬反)
　(别立傳不以外戚名篇最為非體班史因之易名外/戚列傳置在臣傳之後尤為失之文亦應加并糾班)
　(失之/語)
　平林下江(後漢劉𤣥傳王莽末新市人王匡王鳳為/渠帥諸亡命馬武王常成丹等従之藏於)
　(緑林中地皇三年大疫分散常丹西入南郡號下江/兵匡鳳武及其支黨朱鮪張卬北入南陽號新市兵)
　(平林人陳牧廖湛復聚/衆號平林兵以應之)
　　　斷限(第十二/)
夫書之立約其來尚矣如尼父之定虞書也以舜為始
而云粤若稽古帝堯丘明之傳魯史也以隱為先而云
惠公元妃孟子此皆正其疆里開其首端因有沿革遂
相交㸦事勢當然非為濫軼也釋(篇首標義言代有定/限但交闗處須相涉)
(耳/)過此已往可謂狂簡不知所裁者焉釋(二句/轉局)夫(一作/又)
子曰不在其位不謀其政若漢書之立表志(班傳除沿/襲史記二)
(三篇外皆無越/限故單言表志)其殆侵官離局(或作/扄)者乎釋(提出漢書/斷限不清)
(來斷代自班/始故首及之)考其濫觴所出起於司馬氏案馬記以史
制名班書持漢標目史記者載數千年之事無所不容
漢書者紀十二帝之時有限斯極固既分遷之記判其
去取紀傳所存唯留漢日(或作/目非)表志所録乃盡犧年舉
一反三豈宜(或作/不誤)若是膠柱調瑟不亦謬歟釋(束班書/引後史)
但固之踳駮既往不諫而後之作者咸習其迷(一作/途)宋
史則上括魏朝(曹/魏)隋書則仰苞梁代求其所書之事得
十一於千百一成其例莫之敢移永言其理可為歎息
釋(此言宋隋二志越限之非雖所侵無㡬而例已不清/矣○當與正史篇互叅此議彼叙此論限彼原史也)
(而彼篇舉隋不舉宋/合此可知史志無缺)當魏武乗時撥亂電埽羣雄鋒鏑
之(一無之/字下同)所交網羅之所及者盖唯二袁劉(劉/表)吕而已
若(一作至舊/譌作各)進鴆行弑燃臍就戮總闗王室(謂/漢)不涉霸
圖(謂/曹)而陳夀國志引居傳首夫漢之(一有有/字下同)董卓猶秦
之趙髙昔車令(中車/府令)之誅既不列於漢史何太師(卓自/為太)
(師/)之斃遂獨刋於魏書乎兼復臧洪陶謙劉虞孫(公/孫)瓉
生於季末自相吞噬其於曹氏也非唯理異犬牙固亦
事同風馬漢典所具而魏冊仍編豈非流宕忘歸迷而
不悟者也釋(此下就紀傳言董臧諸人魏志皆/闌入傳首是更不明斷限者也)亦有一
代之史上下相交若已見它記則無宜重述故子嬰降
沛其詳取驗於秦紀伯符(孫䇿/字)死漢其事斷入於吴書
沈録金行上羈劉主魏刋水運下列髙王唯蜀與齊各
有國史越次而載孰曰攸冝釋(此指沈約魏收二書言/晉連蜀漢魏逮髙齊猶)
(漢之前嬰後䇿耳約書無攷如收之推隆獻武似/作齊紀者然雖不别立篇目可以越限律之矣)自五
胡稱制四海殊宅江左既承正朔斥彼魏胡(一作朝非/胡兼五胡)
(言/也)故氐𦍑有録索虜成傳魏本出於邊裔竊亦自號真
君(魏太武元/太平真君)其史黨附本朝思欲凌駕(一作/架)前作遂乃
南籠典午(傳收/東晉)北吞諸偽(匈奴羯徒/河氐羌等)比於羣盜盡入傳
中但當有晉元明(二/帝)之時中原秦(氐符/羌姚)趙(匈劉/羯石)之代(並/在)
(魏/前)元氏膜拜稽首自同臣妾(其時/尚㣲)而反列之於傳何厚
顔之甚邪又張(寔/)李(雄/)諸姓據有凉蜀其於魏也挍年
則前後不接論地則參商有殊何預魏氏而横加編載
釋(此痛斥魏書越載東晉及十六國/也晚出稱尊跨壓往代徒増可醜)夫尚書者七經之
冠冕百氏之襟袖凡學者必先精此書次覽羣籍譬夫
行不由徑(作路/字訓)非所聞焉修國史者若旁采異聞用成
博物斯則可矣如班書地里志首(舊有/遂字)全寫禹貢一篇
降為後書持續前史盖以水濟水床上施床徒有其煩
竟無其用豈非惑乎昔春秋諸國賦詩見意左氏所載
唯録(舊有/其字)章名如地理為書論自古風俗至於夏世宜
云禹貢已詳何必重述古文益其辭費也釋(複駮漢志/地理全寫)
(禹貢此更溢出斷限/外矣故推類列後)若夷狄本系(四字截句/舊作係非)種落所興
北貊起自淳維南蠻出於槃(亦作/盤)瓠髙句麗以鱉橋獲
濟吐谷渾因馬鬭徙居諸如此説(一多/者字)求之歴代何書
不有而作之(一無/之字)者曾不知前撰已著(一多/而字)後修宜輟
遂乃百世相傳一字無改盖駢指在手不加力於千鈞
附贅居身非廣形於七尺為史之體有若於斯茍濫引
它事豐其部帙以此稱博異乎吾黨(一有/之字)所聞釋(此更/推到)
(外域種系久載前史者後史不/知裁限全録舊文尤為駢贅也)陸士衡有云雖有愛而
必捐(語見/文賦)善㦲斯言可謂達作者之致矣夫能明彼斷
限定其折中歴選自古唯蕭子顯近諸然必謂都無其
累則吾未之(一無/之字)許也
　按國史紀傳為正紀傳斷代為正劉子頻頻提闡是
　其截斷衆流句故首於史記外别立漢書家此於條
　目後亟綴斷限篇也向者極表班書今者首糾越限
　向以標法式今為辨封畛有相濟無相背也○評者
　云髙紀不書子嬰魏書不序髙歡未見其可此誤解
　也班書髙紀顯帶子嬰劉非不見劉但謂不復為嬰
　立紀耳魏收銓叙獻武崇飾其詞非所施於臣子劉
　氏以為㡬同齊紀無復限制耳豈謂上下交涉處不
　須及之耶又有以董卓臧陶皆非與操無因而譏劉
　說為過者亦是誤解與前評正同盧循傳不入宋黄
　巢傳不入梁詎曰踈脱
　傳首董卓(按魏志本傳居臣傳之首所叙事實無一/語與魏武相及直至傕汜暹承附傳之末)
　(始有太祖乃迎天子都許之文是/卓傳於魏未有處也宜史通訾之)
　臧陶劉孫(魏志臧洪傳洪字子源廣陵人太守張超/請洪為功曹董卓圖危社稷洪説超糾合)
　(義兵辭氣慷慨洪為東郡太守太祖圍張超於雍丘/洪徒跣從袁紹請兵救超紹不聼超滅洪怨紹紹興)
　(兵圍之生執洪殺之劉謙傳謙字恭祖丹陽人為徐/州刺史刑政失和太祖征謙以糧少引軍還謙病死)
　(公孫瓚傳瓚字伯珪遼西人除遼東屬國長史遷涿/令遼西烏丸丘力居等叛瓚不能禦朝議以宗正劉)
　(虞為幽州牧丘力居等遣譯自歸瓚害虞有功稍相/恨望天子遣段訓増虞邑督六州瓚誣虞欲稱尊號)
　(脅訓斬虞虞從事鮮于輔等欲報瓚袁紹又遣兵與/輔合擊瓚瓚軍數敗乃為塹十重築京為樓其上紹)
　(悉軍圍之瓚自殺按此諸人范史自應有傳魏/志但於事有闗涉處帯及數語足矣安用傳為)
　沈録金行(梁沈約傳著晉書百一十卷隋志晉史草/注梁有鄭忠晉書七卷沈約晉書一百一)
　(十一卷庾銑東晉新書七卷並亡晉五行志白者金/行馬者國族文選陸士衡宣猷堂詩云黄暉既渝素)
　(靈承祜善注魏土德曰黄晉金行曰/素程猗説石圖曰金者晉之行也)
　魏刋水運(魏謂魏收魏書律歴志以皇魏運水德所/上九家共成一歴元起壬子律起黄鍾壬)
　(子北方水之正/位實符魏德)
　典午(蜀志譙周傳典午忽兮月/酉沒兮典午謂司馬也)
　膜拜(穆天子傳膜拜而受注長跪拜也又/注胡人禮佛交手稱南謨者即此)
　挍年論地(甲子㑹紀晉惠帝之十一年流人李特據/廣漢進攻成都十三年羅尚破李特斬之)
　(子雄僣號稱成是後兄子班班弟期雄弟夀夀子勢/桓温入蜀勢降李氏亡實穆帝之三年又愍帝之二)
　(年張軌爲凉州牧卒時在州已十三年矣子寔嗣是/為前凉嗣是寔弟茂寔子駿駿子重華華子耀靈靈)
　(伯父祚靈弟𤣥靚至靚叔天錫降於秦前凉亡實孝/武之四年按張李興滅並在魏道武未稱帝之前而)
　(魏都平城又極東北所謂/挍年不接論地有殊也)
　行不由徑(用列子語注/見雜説上篇)
　淳維(史記匈奴傳匈奴其先夏后氏之苗/裔也曰淳維漢書匈奴傳全録其文)
　槃瓠(後漢南蠻傳昔髙辛氏有犬戎之冦募能得犬/戎之將吴將軍頭者妻以少女時有畜狗名曰)
　(槃瓠下令之後槃瓠遂銜人頭造闕下乃吴將軍首/也帝不得已以女配槃瓠槃瓠負而走入南山止石)
　(室中生子六男六女因自相夫妻其後滋蔓號曰蠻/夷今長沙武陵蠻是也南史蠻傳亦云槃瓠種落路)
　(史發揮伯益經云黄帝曾孫卞明生白犬是為蠻/祖白犬乃其子之名而應劭干寳范曄枝葉其説)
　鱉橋(魏書髙句麗傳先祖朱蒙母河伯女夫餘王閉/於室中為日所照孕生一卵母置暖䖏一男破)
　(殻而出及長字之曰朱蒙朱蒙者善射也夫餘之臣/謀殺之朱蒙東南走道遇大水魚鱉並浮成橋得渡)
　(至紇升骨城居焉號曰髙句麗/因以為氏隋書髙麗傳文略同)
　馬鬭(魏書吐谷渾傳遼東鮮卑涉歸一名奕洛韓有/二子庶長曰吐谷渾少曰若洛廆若洛廆别為)
　(慕容氏渾與廆二部馬鬬相傷廆怒渾曰馬畜也鬬/在馬而怒及人邪乖别甚易今當去汝萬里之外按)
　(其文亦見宋書至唐/編晉書復採用之)
　斷限(晉賈充傳朝廷議立晉書限斷荀朂謂宜以魏/正始起年王瓚欲引嘉平以下朝臣盡入晉史)
　(賈謐請從㤗初為斷事下三府議按/限斷即斷限也二字見史傳始此)
　　　編次(第十三/)
昔尚書記言春秋記事以日月為逺近年世為前後用
使閲之者雁行魚貫皎然可尋釋(首借編年託起紀傳/言其體本無越次可)
(置勿/論也)至馬遷始錯綜成篇區分類聚班固踵武仍加祖
述於其間則有統體不一名目相違朱紫以之混淆冠
履於焉顛倒盖可得而言者矣釋(紀傳則體例條分編/次冝求整確矣此是)
(總/挈)尋子長之列傳也其所編者唯人而已矣至於龜筴
異物不類肖形而輒與黔首同科俱謂之傳不其怪乎
且龜䇲所記全為志體向若與八書齊列而定以書名
庶㡬物得其朋同聲相應者矣釋(一條言史記龜䇲是/志體宜歸書例不宜)
(入傳/例)孟堅每一姓有傳多附出(一作/出附)餘親(一譌/作觀)其事跡
尤異者則分入它部故博陸去病昆弟非復一篇外戚
元后婦姑分爲二録至如元王(髙祖從/弟交)受封於楚至孫
戊而亡案其行事所載甚寡而能獨載(疑當/作成)一卷者實
由向歆之助耳但交封漢始地唘列藩向居劉末職才
卿士昭穆既踈家國又别適使分楚王子孫於髙惠之
世與荆(髙祖從/父兄)代(當作趙/髙祖子)並編析劉向父子於元成之
間與王(王/吉)京(京/房)共列方於諸傳不亦類乎釋(一條言班/史附向歆)
(於楚元王傳代不相接/封不相襲冝以類離立)又自古王室雖微天命未改故
臺名逃責(古通/債)尚曰(一作/書)周王君未繫頸且云秦國况
神璽在握火德猶存而居攝(王莽/年)建年不編平紀之末
孺子主祭咸書莽傳之中遂令漢餘數歳湮没無睹求
之正朔不亦厚誣釋(一條言莽元冝革而班史/莽傳竟紀莽年其失甚矣)當漢氏
之中興也更始升壇改元寒暑三易世祖稱臣北靣誠
節不虧既而兵敗長安祚歸髙邑兄亡(亡謂/失位)弟及歴數
相承作者乃抑聖公於傳内登文叔於紀首事等躋僖
位先不窋夫東觀秉筆容或謟於當時後來所修理當
刋革者也釋(一條言後漢中興更始先建位/號冝紀不宜傳范史因仍不改)盖逐兔爭
㨗瞻烏靡定羣雄僣盜為我驅除是以史傳所分真僞
有别陳勝項籍見編於髙祖之後隗囂孫(公/孫)述不列於
光武之前而陳夀蜀書首標二牧(謂益州牧/即焉璋也)次列先主
以繼焉璋豈以蜀是僞朝遂乃不遵恒例但鵬鷃一也
何大小之異哉釋(乃條言蜀志冝首紀先主而陳夀/  先以二牧比髙光為違例矣)春
秋嗣子諒闇未踰年而廢者既不成君故不别加篇目
是以魯公十二惡視不預其流及秦之子嬰漢之昌邑
咸亦因胡亥而得紀附孝昭而獲聞而吴均齊春秋乃
以鬱林為紀事不師古何滋章之甚歟釋(一條言嗣代/之不君者不)
(紀吴均紀/鬱林可議)觀梁唐二朝撰齊隋兩史東昏(齊廢/帝)猶在而
遽列和年煬帝未終而已編恭紀原其意㫖豈不以和
為梁主所立恭乃唐氏所承所以黜永元(東昏/元)而尊中
興(和帝/元)顯義寧(恭帝/元)而隱大業(煬帝/元)茍欲取恱當代遂
乃輕侮前朝行之一時庶叶權道播之千載寧(一作/未)為
格言釋(一條言齊隋二史阿狥興朝於前代末造私擁非/立而沒舊君紀不以實也○此下或分章另起)
尋夫本紀所書資傳乃顯(一作列/傳仍顯)表志異體不必(一誤/作必)
(不/)相涉舊史以表志之帙介於紀傳之間降及蔚宗肇
加釐革沈魏繼作相與因循(今止魏書志編傳後范/沈二書後人易置矣)既
而子顯齊書頴達隋史不依范例重遵班法葢擇善而
行何有逺近聞義不徙是吾憂也釋(一條言紀傳相接/繙閲為便表志不)
(妨次後史多不然○已/上分糾失冝凡八條)若乃先黄老而後六經(史/記)後外
戚而先夷狄(漢/書)老子與韓非並列(史/記)賈詡將荀彧同編
(魏/志)孫𢎞(公孫/𢎞)傳讃冝居武宣(舊作宣/武不合)紀末宗廟迭毁枉
入𤣥成傳終(一作中○/並漢書)如斯舛謬不可勝紀今略其尤
甚者耳故不復一一而詳之釋(末復撮舉以/概未盡者)
　按錯舉紀傳表志中離合收除諸義例比而論之茍
　非大段創通那能有此即事分撥○鬱林固昌邑之
　續蕭鸞非博陸之倫而改元易歳亦與不盈月者有
　别斥之紀外論似未安若更始之於光武其直鈞入
　闗先王上軼重瞳建號書年下殊二牧升傳作紀非
　瞽說也(其説漢已有之張平子曰更始居位光武為/其部將然後即真冝以更始之號建於光武)
　(之初/也)○陳氏書録解題謂范曄後漢書志借舊志注
　補之其後紀傳孤行至本朝孫奭始議合之今觀蔚
　宗釐革之語知唐時舊本尚自合行但附置紀傳後
　耳不知何時析去再觀外篇正史篇云曄十志未成
　而死則此云蔚宗釐革者祗就現行范本指其位置
　如此勿泥作范自手定也陳氏説詳正史篇注○篇
　尾公孫𤣥成傳議太板
　逃責(帝王世紀赧王雖天子為諸侯所役逼負責於/民無以得歸乃上臺避之故周人名曰逃責臺)
　祚歸髙邑(光武帝紀光武北擊尤耒大槍五幡於元/氏進至安次諸將議上尊號行至鄗彊華)
　(自闗中奉赤伏符曰劉秀發兵捕不道四夷雲集龍/鬬野四七之際火為主羣臣因復奏受命之符光武)
　(於是設壇場於鄗南即皇帝/位建元為建武改鄗為髙邑)
　躋僖(左文二年秋大事於太廟躋僖公逆祀也君子/以為失禮子雖齊聖不先父食故禹不先鯀湯)
　(不先契文武/不先不窋)
　惡視(左文十八文公二妃敬嬴生宣公敬嬴嬖而私/事襄仲襄仲欲立之叔仲不可仲殺惡及視而)
　(立宣公書曰子卒諱之也夫人姜氏歸於齊大歸也/將行哭而過市曰天乎仲為不道殺嫡立庶杜注惡)
　(太子視其母弟夫人姜/氏惡視之母出姜也)
　鬱林爲紀(南齊書紀鬱林王世祖武帝皇太孫也即/位改元隆昌朞月之間恣意淫亂鎮軍蕭)
　(鸞定謀使蕭諶等領兵入宮/輿接出西弄殺之鸞即明帝)
　頴達隋史(通志略唐貞觀中詔諸臣分修五/代史顔師古孔頴達撰次隋事)
　孫𢎞傳讚(按公孫𢎞傳讚是時漢興六十餘載海内/艾安羣士嚮慕漢之得人於兹為盛因歴)
　(舉公孫董兒等二十七人又云孝宣承統纂修洪業/亦講論六蓺招選茂異下復歴舉蕭梁􁀫夏侯等二)
　(十四人一讚之中盛稱二世/人才故曰宜居武宣紀末)
　𤣥成傳終(韋賢傳本始三年代蔡義為丞相子𤣥成/字少翁永光中代于定國為丞相封侯故)
　(國榮當世焉按本傳既畢歴述諸郡國所立太祖太/宗世宗等廟罷毁詔議其文皆列侯中二千石博士)
　(等共議例當收載禮志中故曰枉入𤣥成傳終又按/新唐書韋縚傳羅列一時朝士祭器喪服等議正仿)
　(𤣥成傳/法也)
　　　稱謂(第十四/)
孔子曰唯名不可以假人又曰名不正則言不順(一衍/云云)
(二/字)必也正名乎是知名之折中君子所急况復列之篇
籍傳之不朽者邪昔夫子修春秋吴楚稱王而仍舊曰
子此則襃貶之大體爲前修之楷式也釋(首引聖經為/慎重名稱之)
(證/)馬遷撰史記項羽僭盜而紀之曰王此則真僞莫分
為後來所惑者也自兹已降訛謬相因名諱所施輕重
莫等至如更始中興漢室光武所臣雖事業不成而歴
數終在班范二史皆以劉𤣥為目不其慢乎釋(類舉二/事皆旋)
(起旋滅者/其文従略)古者二國爭盟晉楚並稱侯伯七雄力戰齊
秦俱曰帝王其間雖勝負有殊大小不類未聞勢窮者
即爲匹庶力屈者乃成冦賊也(一脱/也字)至於近古則不然
當漢氏云亡天下鼎峙論王道則曹逆而劉順語國祚
則魏促而吴長但以地處函夏人傳正朔度長絜短魏
實居多二方之於上國(或作若方之/於七國非)亦猶秦繆楚莊與
文襄(比魏於/晉宋)而並霸(原注蜀昭烈主可比秦繆公吴大/帝可比楚莊王按以中原西東所)
(據之地/為比)逮作者之書事也乃沒吴蜀號諡呼權備姓名
(原注謂魚/豢孫盛等)方於魏邦懸隔頓爾懲惡勸善其義安歸釋
(此論三國舊史之稱謂憑/地勢而蔑統祚冣為顛倒)續以金行版蕩戎羯稱制(統/言)
(五/胡)各有國家實同王者晉世臣子黨附君親嫉彼亂華
比諸羣盜此皆茍狥私忿忘夫至公自非坦懐愛憎無
以定其得失至蕭方等始存諸國名諡僭帝者皆稱之
以王此則趙猶人君(武靈/王)加以主(一作/王非)號把用夷禮貶
同子爵變通其理事在合宜小道可觀見於蕭氏者矣
釋(此論晉淪中夏諸戎迭興作史者凖胡服用夷/之趙杞存其國諡可也而竟等萑苻亦非得實)古者
天子廟號祖有功而宗有德始自三代迄於兩漢名實
相允今古共傳降及曹氏祖名多濫必無慙德(猶言必/欲加之)
其唯武王(謂廟號止/可及操)故陳夀國志獨呼武曰祖至於文
明但稱帝而已自晉已還竊號者非一如成(舊作/康非)穆兩
帝劉蕭二明(或作/朝誤)梁簡文兄弟(原注兼言/孝元帝也)齊(北/齊)武成昆
季(原注兼文/宣孝昭也)斯或承家之僻王或亡國之庸主不諡靈
繆為幸已多猶曰祖宗孰云其可而史臣載削曽無辨
明每有所書必存廟號何以申勸沮之義杜渝(一作/偷)濫
之源者乎釋(此論祖宗二字冣為隆號相仍嗣世古/不虚尊魏晉而下渝濫已極持論不磨)又
位乃人臣跡叅王者如周之亶父季歴晉之仲達師昭
追尊建名比諸天子可也必若當塗(曹/魏)所出宦官攜養
帝號徒加人望不愜故國志所録無異匹夫應書其人
直云皇之祖考而已至如元氏(元/魏)起於邉(一作/沙)朔其君
乃一部之酋長耳道武追崇所及凡二十八君自開闢
已來未之有也而魏書序紀(首卷/篇名)襲其虚號生則(一少/則字)
(下/同)謂之帝死則謂之崩何異沐猴而冠腐鼠稱璞者矣
釋(此論開國追尊號謚丗數有紀世類必稽無若二魏/之妄而過制者法在必斥○前節以廟號言此節以)
(諡號言/勿混)夫歴觀自古稱謂不同縁情而作本無定準至
若諸侯無諡者戰國已上謂之今王天子見黜者漢魏
已後謂之少帝周衰有共和之相楚弑(舊作/煞)有郟敖之
主趙佗而曰尉佗英布而曰黥布豪傑則平林新市冦
賊則黄巾(鉅鹿/張角)赤眉(琅邪樊/崇等)園綺友朋共云四皓奮建
父子都稱萬石凡此諸名(今本失/此四字)皆出(舊多/於字)當代史臣
編録無復張弛蓋取叶隨時不藉稽古及後來作者(一/作)
(所/作)頗慕(一作/纂)斯流亦時採新名列(一作/務)成篇題(原注/音第)若
王晉(王隱/晉書)之十士寒儁沈宋(沈約/宋書)之二凶索虜即其事
也唯魏收逺不師古近非因俗自我作故無所憲章其
撰魏(一脱/魏字)書也乃以平陽王為出帝(魏孝武西入/闗依宇文故)司馬
氏為僭晉桓劉已下通曰島夷夫以諂齊則輕抑闗右
(宇/文)黨魏則深誣江外(即晉/宋)愛憎出於方寸與奪由其筆
端語必不經名惟駭物昔漢世原涉大修墳墓乃開道
立表署曰南陽阡欲以繼跡京兆齊聲曹尹(一誤/作伊)而人
莫之肯從但云原氏阡而已故知事非允當難以遵行
如收之茍立詭名不依故實雖(一譌/作難)復刋諸竹帛終罕
(一作/靡)傳於諷誦也釋(此論前史雜出名稱皆本當時口/語筆之史乗正復多姿若北魏之)
(指斥矯誣真/成惡札矣)抑又聞之帝王受命歴數相承雖舊君已
没而致敬無改豈可等之凡庶便書之以名者乎近代
文章實同兒戯有天子而稱諱者若姬滿劉莊(漢明/帝)之
類是也有匹夫而不名者若步兵彭澤之類是也史論
立言理當雅正如班述(班史名/贊為述)之叙聖卿(董/賢)也而曰董
公惟亮范贊之言季孟(隗/囂)也至(一譌止/一脱去)曰隗王得士習
談漢主則謂昭烈為𤣥德(原注習氏漢晉春秋以蜀為/正統其編目叙事皆謂蜀先)
(主為昭烈皇帝至於/論中語則呼為𤣥德)裴引魏室則目文帝爲曹丕夫以
淫(董/賢)亂(隗/囂)之臣忽(一作/總)隱其諱正朔之后反(一作/乃)呼其
名意好竒而輒為文逐韻而便作(原注班固哀紀述曰/宛孌董公惟亮天功)
(隗囂公孫述傳贊曰公孫習吏隗/王得士按公功吏士皆逐韻也)用捨之道其例無恒
但近代爲史通多此失上才猶且(一作/其)若是而况中庸
者乎今略舉一隅以存標格云爾釋(末言諱名書名尊/卑分定作文作史)
(寛嚴法殊因約舉混稱/用垂標準○此條附及)
　按篇内所詳凡五項一斥魚孫三國名備名權也一
　辯志十六國直書為盜也一議晉後嗣世概加廟號
　也一譏二魏開國追尊可笑也一鄙收書題目創名
　駴見也其前後二條乃帯及之○承祚志蜀寔用紀
　體二主皆不書名志吴則堅策以後仍書名斟酌權
　宜愈於魚豢軰逺矣○傳曰至敬無文至文尚質禮
　祖有功而宗有德古之制也漢不虚尊晉加彌廣由
　唐而來廟冠諡前遂爲世典禮時爲上母亦質文之
　流於既溢者歟稱祖稱宗一節可作廟諡議懸之冊
　府
　蕭方等(隋唐二志蕭方三十國春秋三十卷/按二志誤削等字辯詳雜説中篇)
　趙君主號(甲子㑹紀周顯王之季韓燕皆稱王趙武/靈獨不肯令人謂己曰君赧王時趙武靈)
　(胡服招騎射尋廢其太子/章而傳位少子自號主父)
　把夷子爵(事在左傳僖二十/七年注見惑經篇)
　成穆兩帝(晉成帝紀成皇帝諱衍明帝長子也廟號/顯宗史臣曰成帝政出渭陽聲乖威服凶)
　(徒既縱神器阽危穆帝紀穆皇帝諱聃康帝子也廟/號孝宗史臣曰孝宗因襁抱之姿用母氏之化中外)
　(無事十有餘年按康帝史無/廟號故舊本作康穆者非)
　劉蕭二明(南史宋明帝紀太祖明皇帝諱彧文帝第/十一子也末年好鬼神多忌諱殿内埋錢)
　(以為私藏天下騷然宋氏之業自此衰矣齊明帝紀/髙宗明皇帝諱鸞始安王道生之子也性猜忌亟行)
　(誅戮簡於出入將南則詭/言北皆不以實竟不南郊)
　當塗(史記建元以來矦者年表當塗魏不害以捕淮/陽反者侯後漢袁術傳䜟書言代漢者當塗髙)
　(又獻帝時李雲言許昌氣見於當塗髙象/魏者兩闕也當塗而髙者魏魏當代漢)
　宦官攜飬(袁紹討曹檄司空曹操祖父騰故中常侍/與左悺徐璜並作妖孽父嵩乞匄攜養輸)
　(貨權門竊盜鼎司傾覆重器操姦閹/遺醜本無令德僄狡鋒俠好亂樂禍)
　腐鼠稱璞(戰國秦䇿應侯曰鄭人謂□未理者璞周/人謂鼠未腊者樸周人懐樸過鄭賈曰欲)
　(買樸乎鄭賈曰欲/之出其樸乃䑕也)
　共和(史記周本紀厲王出犇於彘周公召公二相行/政號曰共和注正義共音巨用反漢書人表共)
　(伯和師古注共國名也伯爵也和共伯/之名也共音恭按是説本之汲冡紀年)
　郟敖(左昭元年楚公子圍将聘於鄭未出竟聞王有/疾而還入問王疾縊而殺之𦵏王於郟謂之郟)
　(敖杜注郟敖楚子麇按麇/史記楚世家作貟音雲)
　十士寒儁(按文與二凶索虜對舉亦列傳中之/篇名也王隱晉書已亡無可考證)
　平陽王(魏書帝紀出帝諱修封平陽王齊獻武奉王/即帝位三年帝為斛斯椿等諂佞間阻貳於)
　(齊託討蕭衍盛暑徴發天下怪惡之七月遂出於長/安十二月為宇文黒獺所害周文帝紀魏孝武帝將)
　(圖齊神武詔太祖為大都督深仗太祖七月丁未遂/從洛陽率輕騎入闗太祖奉迎謁見東陽驛按以孝)
　(武為出帝魏/收目之云爾)
　原氏阡(漢逰俠傳原涉字巨先涉父哀帝時為南陽/太守父死行喪冡廬初京兆尹曹氏葬茂陵)
　(民謂其道為京兆仟涉慕之乃買地開道立表/署曰南陽仟人不肯從謂之原氏仟按仟通阡)
　
　
　
　
　史通通釋卷四
欽定四庫全書
　史通通釋卷五　　　　　無錫浦起龍撰
　　内篇
　　　採撰(第十五/)
子曰吾猶及史之闕文是知史文有闕其來尚矣自非
博雅君子何以補其遺逸者哉釋(首引闕文不補之義/領起採撰冝慎之㫖)
盖珍裘以衆腋成温廣厦以羣材合構自古探穴藏山
之士懷鉛握槧之客何嘗不徵求異説採摭羣言然後
能成一家傳諸不朽觀夫丘明受(舊作/授誤)經立傳廣包諸
國蓋當時有周志晉乗鄭書楚杌等篇遂乃聚而編之
混成一録向使專憑魯䇿獨詢孔氏何以能殫見洽聞
若斯之博也馬遷史記採世本國語戰國䇿楚漢春秋
至班固漢書則全同太史自太初已後又雜引劉氏新
序説苑七略之辭此並當代雅言事無邪僻故能取信
一時擅名千載釋(此節提出􁀫明馬班諸史非不/博徴必求雅正所以可貴也)但中
世作者其流日煩雖國有冊書殺青不暇而百家諸子
私存撰録寸有所長實廣聞見其失之者則有茍出異
端虗益新事至如禹生唘石伊産空桑海客乗槎以登
漢姮娥竊藥以犇月如斯踳駮不可殫論固難以汙南
董之片簡霑班華(一作/曄非)之寸札而嵇康髙士傳好聚七
國寓言𤣥晏(皇甫/謐)帝王紀多採六經圖䜟引書之誤其
萌(一多/始字)於此矣釋(此節言後來雜撰益多人情好怪史/體所必禁而其萌自此不可遏矣)
至范曄増損東漢一代自謂無慙良直而王喬鳬履出
於風俗通(應劭/撰)左慈羊鳴傳於抱朴子(葛洪/撰)朱紫不别
穢莫大焉沈氏著書好誣先代於晉則故造奇説在宋
則多出謗言前史所載已譏其謬矣而魏收黨附北朝
尤苦南國(尤苦謂/汚衊之)承其詭妄重以加諸(一作重/加誣語)遂云(一/多)
(司/字)馬叡出於牛金(原注王劭曰沈約晉書造奇説云瑯/琊國姓牛者與夏矦妃私通生中宗)
(因逺叙宣帝以毒酒殺牛金符證其狀收承此言乃云/司馬叡晉將牛金子也宋孝王曰收以叡為金子計其)
(年全不相干案前史尚如/此誤况後史編録者耶)劉駿上淫路氏(原注沈約宋/書曰孝武於)
(路太后處寢息時人多有異議魏書因/云駿烝其母路氏醜聲播於甌越也)可謂助桀為虐
幸人之災尋其生絶𦙍嗣死遭剖斵(一譌作/割斷)盖亦隂過
之(一無/之字)所致也釋(此節言范書既猥沈書多誣至魏之/穢史借詞汙衊身受殃僇所深惡在)
(此/也)晉世雜書諒非一族若語林(裴榮/撰)世説幽明録(劉義/慶撰)
摉神記(干寳/撰)之徒其所載或詼諧小辯或神鬼怪物其
事非聖揚雄所不觀其言亂神宣尼所不語皇(舊作/唐)朝
新(或作/所)撰晉史多採以為書夫以干(寳/)鄧(粲/)之所糞除
王(隱/)虞(預/)之所糠粃持(一作/以)為逸史用補前傳此何異
魏朝之撰皇覽梁世之修徧畧務多為美聚博為功雖
取説於(一無於/字下同)小人終見嗤於君子矣釋(此節言國朝/勅修前史擇)
(亦不精所規在此/也○下皆散摘)夫郡國之記譜諜之書務欲矜其州
里誇其氏族讀之者安可不練其得失明其真僞者乎
至如江東五㒞始自㑹稽典録(郡國/記也)潁川八龍出於荀
氏家傳(譜諜/書也)而修晉漢史者皆徵彼虚譽定為實録茍
不别加研覈何以詳其是非釋(此層言偏狹/之志乗宜擇)又訛言難
信傳聞多失至如曾參殺人不疑盜嫂翟義不死諸葛
猶存此皆得之於行路傳之於衆口儻無明白其誰曰
(王本注疑/脫不字)然故蜀相薨於渭濵晉書稱嘔血而死魏君
崩於馬圈齊史云中矢而亡沈炯罵(一作/薦)書河北以為
王偉魏收草檄闗西謂之邢邵夫同説一事而分為兩
家盖言之者彼此有殊故書之者是非無定釋(此層言/一時之)
(訛傳/宜擇)况古今路阻視聴壤隔而談者或以前為後或以
有為無涇渭一亂莫之能辨而後來穿鑿喜出異同不
憑國史别訊流俗及其記事也則有師曠將軒轅並世
公明與方朔同時(承前/後言)堯有八眉夔唯一足烏白馬角
救燕丹而免禍犬吠鷄鳴逐劉安以髙蹈(承有/無言)此之乖
濫往往有㫋釋(此層言舊説/之舛訛宜擇)故作者惡道聴塗説之違
理街談巷議之損實觀夫子長之撰史記也殷周已往
採彼家人安國(孫/盛)之述陽秋也梁益舊事訪諸故老夫
以芻蕘鄙説刋為竹帛正言而輒欲與五經方駕三志
競爽斯亦難矣嗚呼逝者不作𠖇漠九泉毁譽所加逺
誣千載異辭疑事學者宜善思之釋(末節繳上三層/為採撰者致誡)
　按此篇持論正大方嚴劉子嘗言作史三難首尚學
　識即此可以證其本領
　殺青(後漢吴祐傳父恢為南海太守欲殺青間以寫/經書注以火炙簡令汗去其青易書復不蠧謂)
　(之殺青亦曰汗簡字已/見國語篇戰國䇿注中)
　禹生啟石(路史餘論夏后氏生而母化為石説見世/紀盖原禹母獲月精石吞之而生禹也淮)
　(南修務云禹生於石而今登封廟有一石號啟母石/漢元封元年武帝幸緱氏制曰朕至中岳見啟母石)
　(云化石啟生地在嵩北按韻府言禹通轘轅謂塗山/氏欲餉聞鼓乃來禹跳石誤中鼓塗山忽至見禹方)
　(作熊慙而去至嵩山下化爲石禹曰歸我子石破北/方生啟云云謂是淮南之文淮南實無其文亦編書)
　(家不根之/一徴也)
　伊産空桑(列子天瑞后稷生乎巨跡伊尹生乎空桑/吕覽本味有侁氏女得嬰兒於空桑察其)
　(所以曰其母居伊水之上孕夢神告曰臼若出水而/東走明日視臼出水東走十里顧其邑盡爲水身因)
　(化為空桑故/命之曰伊尹)
　海客(博物志天河與海通近世有人居海渚者年年/八月有浮槎去來不失期此人乗槎而去至一)
　(處屋舎甚嚴遙望宫中多織婦見一丈夫牽牛渚次/飲之後至蜀問嚴君平曰某年月日有客星犯牽牛)
　(宿/也)
　姮娥(後漢天文志注張衡靈憲曰羿請無死之藥於/西王母姮娥竊之以奔月將往枚筮之曰翩翩)
　(歸妹獨將西行毋驚毋恐後其/大昌遂託身於月是為蟾蠩)
　王喬左慈(後漢方術傳王喬顯宗時為葉令每月朔/望自縣詣臺朝帝怪其來數宻令太史伺)
　(望言其臨至輒有雙鳬從東南飛來於是舉羅張之/但得一雙舄詔尚方侯視則四年中所賜尚書官屬)
　(履也又左慈字元放少有神道曹操欲收殺之慈卻/入壁中霍然不知所在後又逢慈於陽城山頭因復)
　(逐之入走羊羣操乃令就羊中告之曰不復相殺欲/試君術耳忽有一老羝屈前兩膝人立而言曰遽如)
　(許即競往赴之而羣羊數百皆變/為羝並屈前膝人立云遽如許)
　非聖不觀(漢書揚雄傳雄自有大度非聖/哲之書不好也按語本法言)
　皇覽(魏志劉邵傳邵字孔才黄初中為散騎侍郎受/詔集五經羣書以類相從作皇覽舊注魏畧云)
　(常侍王象受詔撰皇覽藏於秘/府合四十餘部部有數十卷)
　徧略(梁文學傳何思澄字元静天監十五年舉學士/入華林撰徧略徐勉舉思澄等五人應選又顧)
　(杳傳徐勉舉杳及顧協等五人撰徧略又鍾嶸傳弟/嶼亦預按諸傳錯舉止及四人其一人無考南史劉)
　(駿傳梁安成王給其書籍使撰類苑一百二十卷帝/命諸學士撰華林徧略以髙之舊注編略七百卷)
　五儁(晉書薛兼傳兼字令長丹陽人清素有器宇少/與同郡紀瞻廣陵閔鴻吴郡顧榮㑹稽賀循齊)
　(名號為五儁初入洛司空張/華見而竒之曰皆南金也)
　八龍(後漢荀淑傳淑字季和潁川人有子八人儉緄/靖燾汪爽肅旉並有名稱時人謂之八龍潁隂)
　(令苑康改其/里曰髙陽里)
　曾參殺人(戰國秦䇿有與曾子同名族者而殺人人/告曾子母母織自若有頃又告尚織自若)
　(頃之又告母/懼投杼而走)
　不疑盜嫂(漢書直不疑傳人或毁不疑曰不疑状貌/甚美然母奈其善盜嫂何也不疑聞曰我)
　(乃無兄然終/不自明也)
　翟義不死(漢書翟方進傳少子義字文仲為東郡守/王莽居攝義移檄討莽軍破而亡後漢王)
　(昌傳昌一名郎莽簒位郎詐稱成帝子檄州郡曰天/命佑漢使東郡太守翟義擁兵征討郎以百姓思漢)
　(多言翟義不/死故詐稱之)
　諸葛猶存(蜀志魏延傳亮出北谷口病延宻與楊儀/姜維作身歿之後退軍節度亮適卒秘不)
　(發喪亮傳注楊儀等整軍而出宣王追焉姜維令反/旗鳴鼓宣王退不敢逼百姓為之諺曰死諸葛走生)
　(仲達宣王曰吾能料生不便料死也/按諸葛猶存似是成語俟再詳之)
　嘔血(蜀志諸葛傳注魏書曰亮糧盡勢窮憂恚嘔皿/一夕燒營遁走入谷道發病卒臣松之以為亮)
　(在渭濵魏人躡跡勝負之形未可測量而云嘔血盖/因亮亡而自誇大也夫以孔明之略豈為仲達嘔血)
　(乎/)
　馬圏(魏書髙祖紀蕭寳卷遣太尉陳顯達冦荆州攻/陷馬圈戍車駕南伐至馬圈破之帝疾甚北次)
　(穀塘崩於行宮按今蕭子顯齊書無/中矢之文寳卷齊廢帝東昏諱也)
　沈炯罵書(史通云沈炯罵書河北以為王偉按陳書/炯傳炯武康人梁侯景之難王僧辯購得)
　(炯羽檄軍書皆出於炯梁書侯景傳景圍守宮闕抗/表言陛下貪臣汝潁絶好河北檄詈髙澄南史賊臣)
　(傳王偉魏行臺郎髙澄以書招景偉為景報書澄問/誰作左右稱是偉文據此則炯為僧辯檄乃檄候景)
　(非檄河北也梁武詈澄是受愚於景决不假手於偉/也至北人之稱偉文本是偉作非炯作也史通似誤)
　魏收草檄(史通云魏收草檄闗西謂之邢邵按北史/魏收傳侯景叛入梁文襄令收為檄五十)
　(餘紙不日而就周書獨孤信傳東魏侯景之南奔也/魏收為檄梁文矯稱無闗西之憂欲以威梁也北史)
　(邢邵傳邵字子才人稱北間第一才子鉅鹿魏收年/事在後稱邢魏焉歴考魏齊周諸史其言草檄及收)
　(邵並稱處大略如此皆無收檄邵作出/自闗西人語之文史通或别有據耶)
　師曠軒轅並世(列子湯問焦螟集於蚊睫師曠俯耳/弗聞其聲唯黄帝與容成子居空峒)
　(之上砰然聞之若雷霆又齊民要術師曠占曰黄帝/問曰吾欲占藥善一心可知否對曰歳欲雨雨草先)
　(生藕欲旱旱草先生蒺藜欲荒荒草先生蓬欲/病病草先生艾史記黄帝少典之子名軒轅)
　公眀方朔同時(公眀魏管輅/字其語未詳)
　堯八眉(淮南修務訓堯眉八采髙誘注堯母慶都出/觀于河有赤龍負圖而至奄然隂雲堯生眉)
　(有八采之色尚書大/傳堯八眉舜四瞳子)
　夔一足(王訓故韓子哀公問於孔子曰吾聞夔一足/信乎曰夔無他異獨通於聲堯曰夔而一足)
　(矣使為樂正非一足也按此事所/見非一呂氏春秋風俗通皆有之)
　烏白馬角(語見史記刺客傳賛博物志燕丹質於秦/欲歸秦王謬言曰烏頭白馬生角乃可丹)
　(仰而歎烏即頭白俯而嗟馬/亦生角秦王不得已而遣之)
　犬吠雞鳴(葛洪神仙傳漢淮南王劉安者髙帝之孫/也好儒學方術有八公詣門皆鬚眉皓白)
　(門吏白王八公皆變為童子王迎燒百和香八童子/復為老人授王丹經藥成雷被伍被共誣安謀反八)
　(公謂安曰可以去矣安登山白日昇天人傳去時餘/藥器雞犬䑛啄之盡得昇天故雞鳴天上犬吠雲中)
　(也/)
　　　載文(第十六/)
夫觀乎人文以化成天下觀乎國風以察興亡是知文
之爲用逺矣大矣若乃宣僖善政其美載於周詩懷襄
不道其惡存乎楚賦讀者不以吉甫奚斯為謟屈平宋
玉為謗者何也葢不虚美不隱惡故也釋(以文之不載/於史者引起)
是則文之將史其流一焉固可以方駕南董俱稱良直
者矣釋(四語牽文搭史○/已上爲載文起因)爰洎中葉文體大變樹理者
多以詭妄為本飾辭者務以滛麗為宗(一多故作/者三字)譬如
(一作/以)女工之有綺縠音樂之有鄭衛釋(數語仍從文引/入下乃逓及史)
(之所/載)盖語曰不作無益害有益至如史氏所書固當以
正為主是以虞帝思理夏后失御尚書載其元首禽荒
之歌鄭莊至孝(二字/謬許)晉獻不眀春秋録其大隧狐裘之
什其理讜而切其文簡而要足以懲惡勸善觀風察俗
者矣若馬卿之子虚上林揚雄之甘泉羽獵班固兩都
馬融廣成喻過其體詞沒其義緐華而(一無而/字下同)失實流
宕而忘返無禆勸奬有長姧詐而前後史漢皆書諸(一/脱)
(諸/字)列傳不其謬乎釋(已上是發凡一正/一反為載文表式)且漢代詞賦雖
云虚矯自餘它文大抵猶實至於魏晉已下則譌謬雷
同榷而論之其失有五一曰虚設二曰厚顔三曰假手
四曰自戾五曰一概釋(掲出五失之綱/失字貼載者説)何者昔(一無/昔字)大
道為公以能而授故堯咨爾舜舜以命禹自曹馬已降
其取之也則不然若乃上出禪書下陳讓表其間勸進
殷勤敦諭重沓跡實同於莽卓言乃類於虞夏且始自
納陛迄於登壇彤(弓/)盧矢新君膺九命之錫白馬侯服
舊主䝉(一作/加)三恪之禮徒有其文竟無其事此(一脱/此字)所
謂虚設也釋(其一舉得國而言魏晉南北無非攘竊乃/以禪讓錫恪之文載之史䇿豈非虚設)
古者兩軍為敵二國爭雄自相稱述言無所隱何者國
之得喪(句以兵形/勝負言)如日月之蝕焉非由飾辭矯説所能
掩蔽也逮於近古則不然(一有至/如二字)曹公歎蜀主之英略
曰劉備吾儔周帝美齊宣之强盛云髙歡不死或移都
以避其鋒或斵(一作/斷)氷以防其渡及其申誥誓降移檄
便稱其智昏菽麥識昩𤣥黄列宅建都若鷦鷯之巢葦
臨戎賈勇猶螳螂之拒轍(並當時誥/檄中語)此所謂厚顔也釋
(其二舉當敵而言忌勝則歎彼英强張詞則/侈為誥檄以此諸篇載入史中豈非厚顔)古者國有
(一脱此/二字)詔命皆人主所為故漢光武時第五倫為督鑄
錢掾見詔書而歎曰此聖主也一見决矣至於近古則
不然凡有詔勅皆責成羣下但使朝多文士國富辭人
肆其筆端何事不録是以每發璽誥下綸言申惻隱之
渥恩叙憂勤之至意其君雖有反道敗德唯頑與暴觀
其政令則辛癸不如讀其詔誥則勲華再出此所謂假
手也釋(其三舉書詔而言恭主多遜辭䛕臣飾/恩意近史所載盡出文人是假手也)蓋(一無/蓋字)
天子無戯言茍言之有失則取尤天下故漢光武謂龎
萌可以託六尺之孤及聞其叛也乃謝百官曰諸君得
無笑朕乎是知襃貶之言哲王所慎至於近古則不然
凡百具寮王公卿士始有襃崇則謂其珪璋特達善無
可加旋有貶黜則比諸(舊脫/諸字)斗筲下(一作/不)才罪不容責
夫同為一士之行同取一君之言愚智生於倐忽是非
變於俄頃帝心不一皇鑒無恒此所謂自戾也釋(其四舉/馭下而)
(言鑑識靡定前後相違/史並載之非自戾而何)夫國有否泰世有汚隆作者形
言本無定準故觀猗與之頌而驗有殷方興覩魚藻之
刾而知宗周將殞至於近代(一作/古)則不然夫談主上之
聖明則君盡三五述宰相之英偉則人皆二八國止方
隅而言併吞六合(一作/國非)福不盈眥(或譌/作旹)而稱感致百靈
雖人事屢改而文理無易故善之與惡其説不殊欲令
觀者疇為準的此所謂一概也釋(其五舉頌上而言時/有隆汚詞無進退史)
(等載之非/一概而何)於是考兹五失以尋文義雖事皆形似而言
必憑虛夫鏤氷為璧不可得而(一無此二/字下同)用也畫地為
餅不可得而食也是以行之於世則上下相䝉傳之於
後則示(一作/世)人不信而世之作者恒(一作/復)不之(一作/知)察
聚彼虚説編而次之剏自起居(起居/注)成於國史連章䟽
(一作/畢)録一字無廢非復史書更成文集釋(此節總括五/失如上所載)
(則史也而集矣史/體嚴集家備也)若乃歴(一作/類)選衆作求其穢累王沈
魚豢是其甚焉裴子野何之元抑其次也陳夀干寳頗
從簡約猶時載浮訛罔(一作/本)盡機要唯王邵撰齊隋二
史其所取也文皆詣(一作/諳)實理多可信至於悠悠飾詞
皆不之取此實得去邪從正之理捐華摭實之義也釋
(前皆統論所載之失此節拈/出諸史約指其優劣以實之)葢山有木工則度之况舉
世文章豈無其選但苦作者書之不(恐當有皆/可二字)讀耳至
如詩有韋孟諷諫賦有趙壹嫉邪篇(上中下分/篇故曰篇)則賈誼
過秦論則班彪王命張華述箴於女史張載題銘於劔
閣諸葛表主以出師王昶書字(舊作/家誤)以誡子劉向谷永
之上䟽晁錯李固之對策荀伯子之彈文(此所取未允/其人好訐沽)
(直/)山巨源之啟事此皆言成軌則爲世龜鏡求諸歴代
往往而有茍書之竹帛持以(一作/之)不刋則其文可與三
代同風其事可與五經齊列古猶今也何逺近之有哉
釋(此節又約舉舊文以示準的/言文必似此自當登載耳)昔夫子修春秋别是非
申黜陟而賊臣逆子懼凡今之(一無/之字)為史而載文也茍
能撥浮華採貞(一作/真)實亦可使夫彫蟲小技者聞義而
知徙矣此乃禁淫之隄防持雅之管轄凡為載削者可
不務乎釋(末仍繳歸載者轉/借載者以警作者)
　按前之載言欲掣出篇文此之載文就擇言著論五
　失大半皆簒亂褊小時文字標而出之信禁淫之隄
　防持雅之管轄也其於賈班諸人之作不復以隔越
　叙事為言足可彌縫前語之隟著書家叅互相捄視
　諸此矣○唐置中書省宋設内外制大抵玉言胥歸
　官掌假手一條不可泥然讀此亦足當訓詞爾雅之
　箴○余讀五失而恧然也間嘗泛濫史材凡九錫禪
　代之文檄誥颺言之作撮其艷句用備荒穀以為不
　虚度矣而此種學問古人鄙之謂之流宕伊川玩物
　䘮志之訶亦為讀史不知擇言者戒與
　綺縠鄭衛(王訓故漢宣帝曰辭賦大者與古詩同義/小者辨麗可喜辟如女工有綺縠音樂有)
　(鄭/衛)
　兩都(後漢班固傳建初中京師修宮室而闗中耆老/猶望西顧固感前世文辭諷勸乃上兩都賦盛)
　(稱洛邑制度以/折西賔之論)
　廣成(後漢馬融傳融字季長鄧太后臨朝世士以為/文德可興武功冝廢馬融以為文武之道聖賢)
　(不墜五材之用無或可廢上/廣成頌以諷諫注廣成苑名)
　劉備吾儔(魏武紀注山陽公載記曰曹公船艦為備/所燒引軍從華容道步歸死者甚衆既而)
　(出謂諸將曰劉備吾儔也但得計/少晚向使早放火吾徒無類矣)
　髙歡不死(北齊文宣紀周文帝率衆出陜城分騎北/渡至建州帝親戎出次周文帝聞帝軍容)
　(嚴盛歎曰髙歡/不死矣遂退師)
　移都(蜀志闗羽傳羽攻曹仁於樊威震/華夏曹公議徙都許以避其鋭)
　斵氷(北史齊文宣紀周人常懼齊/兵西渡恒以冬月中河椎氷)
　智昏菽麥(曹魏檄吴文孫權小子未辨菽麥按語本/左氏謂晉悼公兄劉則借曹之誚吴以例)
　(誚蜀也再按識昩𤣥黄定是/宇文誚髙語未覯其文俟補)
　古詔命(厚齋紀聞漢詔令人主自親其文光武詔曰/司徒堯也赤眉桀也明帝詔曰方今上無天)
　(子下無方伯豈代言者所為/哉按此可證不假手之説)
　第五倫讀詔(後漢書倫字伯魚為督鑄錢掾領長安/市每讀詔書常歎息曰此聖主也一見)
　(决/矣)
　龎萌(後漢劉永傳龎萌為人遜順甚見信愛帝嘗稱/曰可以託六尺之孤寄百里之命者龎萌是也)
　(拜平狄將軍擊董憲而萌反帝聞之大怒與諸將乎/書曰吾嘗以龎萌為社稷之臣將軍得無笑其言)
　猗與之頌(商書首篇那小/序那祀成湯也)
　魚藻之刾(小序魚藻刺幽王也言萬物失其性王居/鎬京將不能以自樂故君子思古之武王)
　(焉/)
　起居(荀恱申鑒先帝故事有起居注動靜之節必書/焉書録解題起居注自漢明德馬皇后始漢魏)
　(以来因之唐藝文志凡實録詔令等並入起居注/類西亰雜記葛洪家有漢武禁中起居注一卷)
　諷諫嫉邪(韋孟諷諫詩見載言篇後漢文苑傳趙壹/字元叔作刾丗嫉邪賦上計到京師司徒)
　(袁逢受計執其手延置上坐謂坐中曰/此人漢陽趙元叔也吾請為諸君分坐)
　過秦王命(賈誼過秦論見載言篇漢書叙傳彪遭王/莽敗光武即位於冀州時隗囂據隴輯英)
　(俊囂曰往者周亡戰國並爭天下分裂抑者縱横之/事復起於今乎彪愍狂狡之不息廼著王命論以救)
　(時/難)
　張華箴女史(晉書華懼后族之盛作女史箴以諷按/今晉書本傳不載文選注引曹嘉之晉)
　(紀為徴盖曹/紀載之也)
　張載銘劔閣(文選善注臧榮緒晉書曰張載父收為/蜀郡太守載隨父入蜀作劒閣銘益州)
　(刺史張敏見而竒之乃表上其文丗祖遣/使鐫石記焉按載字孟陽銘見晉書本傳)
　諸葛表(按蜀志建興五年亮率諸軍北駐漢中臨發/上䟽即此表也又六年裴注漢晉春秋曰亮)
　(聞魏兵東下闗中虚弱十一月上言云云於/是有散闗之役此表亮集所無出張儼黙記)
　王昶誡(魏志王昶字文舒為兄子及子作名字皆依/謙實兄子黙字處靜沈字處道其子渾字𤣥)
　(冲深字道冲遂書戒之曰欲使汝曹遵儒者之教履/道家之言顧名思義不敢違越也諺曰救寒莫如重)
　(裘止謗莫如自/修斯言信矣)
　劉谷晁李(劉向谷永晁錯並見二體篇後漢李固傳/固字子堅陽嘉二年有地動山崩火災之)
　(異公卿舉固對䇿詔又特問當/世之敝為政所宜固對云云)
　荀伯子彈文(宋書伯子官御史中丞莅軄勤恪有匪/躬之稱立朝正色外内憚之凡所奏劾)
　(莫不深相訶毁或延/及祖禰示其切直)
　山巨源啟事(晉書山濤字巨源武帝受禪為吏部尚/書前後選舉並得其才所奏甄㧞人物)
　(各為題目時/稱山公啓事)
　彫蟲(法言吾子或問吾子好賦曰童子/彫蟲篆刻俄而曰壯夫不為也)
　　　補注(第十七/)
昔詩書既成而毛孔立傳傳之時義以訓詁為主亦猶
春秋之傳配經而行也降及中古始名傳曰注葢傳者
轉也轉授於無窮注者流也流通而靡絶進(一作/唯)此二
名其歸一揆釋(首原訓詁之/體名殊義一)如韓戴服鄭鑚仰六經裴
李應晉訓解三史開導後學發明先義古今傳授是曰
儒宗釋(此節舉注經之家陪注史之家○儒宗/者即訓詁為主之意是注家正體也)既而史
傳小書人物雜記若摯虞(一作/趙岐)之三輔决録陳夀之季
漢輔臣周處之陽羨風土(舊二/字倒)常璩之華陽士女文言
美辭列於章句委曲叙事存於細書此之注釋異夫儒
士者矣釋(此節入史注類異夫儒士者於本文外増/補事緒是注家之變體○已上標舉領局)次
有好事之子思廣異聞而才短力微不能自達庶憑驥
尾千里絶羣遂乃掇衆史之異辭補前書之所闕若裴
松之三國志陸澄劉昭兩漢書劉彤晉紀劉孝標世説
之類是也釋(此節列史注三家説部注一家自此以下/後有論斷○於述史處别出世説者謂孝)
(標才堪注史而惜其小用/之也觀後文論斷自分曉)亦有躬為史臣手自刋補雖
志存該博而才闕倫叙除煩則意有所恡畢載則言有
所妨遂乃定彼榛楛列為子注(注列行中/如子從母)若蕭大圜淮
海亂離志羊衒之洛陽伽藍記宋孝王闗東風俗傳王
劭齊志之類是也釋(此節是官居史職而著為雜/録又復加注者後亦有論斷)榷其
得失求其利害少期(松之/字)集注國志以廣承祚所遺而
喜聚異同不加刋定恣其擊難坐長煩蕪觀其書成表
獻自比蜜蜂兼採但甘苦不分難以味同萍實者矣釋
(此論松之/之注三國)陸澄所注班史多引司馬遷之書若此缺一
言彼增半句皆採摘成注標爲異説有昏耳目難爲披
(一作/搜)覽釋(此論陸澄/之注前漢)竊惟范曄之刪後漢也簡而且周
踈而不漏蓋云備矣而劉昭採其所捐以爲補注言盡
非要事皆不急譬夫人有吐果之核棄藥之滓而愚者
乃重加捃拾潔以登薦持此爲工多見其無識也釋(此/論)
(劉昭之注後漢○依前所列此/下當有劉彤注晉紀論斷今缺)孝標善於攻繆博而且
精固以(已/通)察及泉魚辨窮河豕嗟乎以峻之才識足堪
逺大而不能探賾彪嶠網羅班馬方復留情於委巷小
説鋭思於流俗短書可謂勞而無功費而無當者矣釋
(此論孝標/之注世説)自兹已降其失逾甚若蕭羊(舊誤/楊)之璅雜王
宋之鄙碎言殊揀金事比雞肋異體同病焉可勝言釋
(此論蕭羊宋/王四人雜志)大抵撰史加注者或因人成事(依文設/訓者)或
自我作故(另出意/見者)記録無限規檢不存難以成一家之
格言千載之楷則凡諸作者可不詳之釋(此節/總結)至若鄭
𤣥王肅述五經而各異何休馬融論三傳而競爽欲加
商榷其流實繁斯則義涉儒家言非史氏今並不書於
此焉釋(末仍收繳經/注與前文應)
　按篇首云傳者轉也注者流也以訓詁爲主此三言
　者即本篇立説之主乃若聚異同以長煩蕪拾吐棄
　以侈登薦皆非劉氏所喜後世顧以摭遺録别為多
　知博辯之資韓子曰古今人不相及此之謂與○宋
　人著班馬異同一書分校字句之間足資叅互之用
　而劉云此缺彼増採摘成注有昏耳目其言太執雖
　考對之小辯亦注例之一端也(附見楊正衡注晉書/竇苹董衝注唐書廢)
　(徐無黨注五/代史今行)
　韓戴服鄭(漢儒林傳韓嬰燕人推詩人之意作内外/傳數萬言又后倉曲臺記授梁戴德延君)
　(戴聖次君德號大戴聖號小戴㠯博士論石渠後漢/儒林傳服䖍字子慎滎陽人作春秋左傳解又以左)
　(傳駮何休之所駮鄭𤣥傳𤣥字康成髙宻人所注易/書詩儀禮禮記論語孝經尚書大傳又著禮禘祫義)
　(六藝論毛詩譜凡百餘萬言鄭興父子傳興字少贛/開封人少學公羊尤明左氏周官自杜林桓譚衛宏)
　(之屬莫不斟酌焉子衆字仲師從父受左氏春秋作/難記條例兼通易傳為大司農作春秋刪十九篇)
　裴李應晉(裴駰史記集解叙注索隱曰駰字龍駒宋/兵曹叅軍正義曰駰採經史及衆書之目)
　(而注史記顔師古漢書注叙例李斐不詳所出李竒/南陽人應劭後漢太山太守晉灼河南人晉尚書郎)
　摰虞三輔(摰虞注趙岐三輔/决録見書志篇)
　陳夀季漢(蜀志楊戲傳戲著季漢輔臣賛其所頌述/今多載於蜀書其賛而不作傳者余皆注)
　(䟽本末於/其辭下)
　周處風土(即陽羨風土/記見書志篇)
　常璩華陽(吕大防華陽國志引晉常璩作華陽國志/自先漢至晉初踰四百歳士女可書者四)
　(百人晉書璩字道將散騎常/侍按周常二書注皆無攷)
　松之三國(宋書裴松之字世期中書侍郎上使注陳/夀三國志松之表竊惟繢事以衆色成文)
　(蜜蠭以兼採為味臣實頑乏顧慙二物按/世期史通作少期北平本云避唐諱也)
　陸澄(見書志篇隋經籍志漢書注一卷齊金紫/光禄大夫陸澄撰困學紀聞其書不傳)
　劉昭劉彤(南史文學傳劉昭字宣卿臨川王記室初/昭伯父彤集衆家晉書注干寳晉紀爲四)
　(十卷至昭集後漢同異以注范/曄後漢世稱博悉一百八十卷)
　孝標世説(世説見尚書家梁文學傳劉峻字孝標荆/州戸曹叅軍髙祖招文學之士峻不能隨)
　(衆沈浮故不任用髙氏緯略孝標注此書引援漢魏/辭史如晉氏一代凡一百六十六家皆出於正史之)
　(外/)
　蕭大圜(周書大圜字仁顯梁簡文帝子客長安太祖/開麟趾殿招集學士大圜預焉隋志淮海亂)
　(離志四卷蕭世怡撰叙侯景之亂新舊唐志並作蕭/大圜撰世怡豈即其人歟按本傳缺録其書而志亦)
　(不言/有注)
　羊衒之(見書志篇按雒陽伽藍記序余才非著述多/有遺漏後之君子詳其闕焉亦不言記内有)
　(注/)
　萍實(家語孔子曰吾聞童謠曰楚王渡江得/萍實大如斗赤如日剖而食之甜如蜜)
　王肅(見尚/書家)
　何休(後漢儒林傳何休字卲公任城/人精研六經作春秋公羊解詁)
　馬融(後漢本傳拜議郎著三傳異同說注孝經論語/易詩三禮尚書融為梁冀草奏李固頗為正直)
　(所/羞)
　　　因習(第十八○一作因習上與下/篇同題分次○習與襲通)
蓋聞三王各異禮五帝不同樂故傳稱因俗易貴隨時
况史書者記事之言耳夫事有貿遷而言無變革此所
謂膠柱而調瑟刻船以求劔也釋(領起隨時變通/大意反對因字)古者
諸侯曰薨卿大夫曰卒故左氏傳稱楚鄧□曰王薨於
行國之福也(莊/四)又鄭子産曰文襄之伯君薨大夫弔(昭/三)
即其證也案夫子修春秋實用斯義而諸國皆卒魯獨
稱薨者此略外别内之㫖也馬遷史記西伯已下與諸
列國王侯(謂諸/丗家)凡有薨者同加卒稱此豈略外别内邪
何貶薨而書卒也釋(此節指遷史書/卒誤因之矣)蓋著魯史者不謂
其邦為魯國撰周書者不呼其上(一作/王)曰周王如史記
者事總古今勢無主客故言及漢祖多為漢王斯亦未
為累也班氏既分裂史記定名漢書至於述髙祖爲公
王之時皆不除沛漢之字凡有異方降欵者以歸漢為
文肇自班書首為此失迄於仲豫(荀恱/字)仍踵厥非積習
相傳曾無先覺者矣釋(此節指班荀二史沛漢誤因之/失○魏志武紀起事之時直書)
(太祖至建安初封武平侯改書公二十一年進爵魏王/遂書王凡公王之上皆不安魏字劉蓋準此立論也况)
(班固身為漢臣體更應爾近有以除/沛漢二字為非者為叅取其文證之)又史記陳涉世家
稱其子孫至今血食漢書復有涉傳乃具載遷文案遷
之言今實孝武之世也固之言今當孝明之世也事出
百年語同一理即如是豈陳氏苖裔祚流東京者乎斯
必不然漢書又云嚴君平既卒蜀人至今稱之皇甫謐
全録斯語載於髙士傳夫孟堅士安年代懸隔至今之
説豈可同云夫班之習馬其非既如彼謐之承固其失
又如此迷而不悟奚其甚乎釋(此節指固謐二書/誤因今字之失)何法
盛中興書劉隗(一作/魏誤)録稱其議獄事具刑法志依檢志
内了無其説既而臧氏(榮/緒)晉書梁朝通史於大連(劉隗/字)
之傳並有斯言志亦無文傳仍(一譌/作乃)虚述此又不精之
咎同於𤣥晏也釋(此節言何書既脱志事於前/臧通二書因仍其誤於後也)尋班馬
之爲(一無/爲字)列傳皆具編其人姓名如行状尤相似者則
共歸一稱若刺客日者儒林循吏是也范曄既移題目
於傳首列姓名於卷中(卷中謂/傳中也)而猶於列傳之下注爲
列女髙隱等目茍姓名既書題目又顯是則(一脱/則)鄧禹
冦恂之首當署為公輔者矣岑彭吴漢之前當標為將
帥者矣觸類而長實繁其徒何止列女孝子髙隱獨行
而已釋(此節指范史既用司馬標類之例而又添列姓/名則因而不因矣按此與題目篇後幅意同其)
(論太/泥)魏收著書標牓南國桓劉諸族咸曰島夷是則自
江而東盡為卉服之地至於劉昶沈文秀等傳叙其爵
里則不異諸華(原注劉昶等傳皆云丹徒縣人也沈文/秀等傳則云吴興武康人按魏書劉昶)
(傳無丹徒人句葢/據劉宋祖籍而言)豈有君臣共國父子同姓闔閭季札
便致土風之殊(二句頂/父子)孫䇿虞翻乃成夷夏之隔(二句/頂君)
(臣/)求諸往例所未聞也釋(此節指魏收例斥南朝為島/夷至如南士来歸等傳并且)
(不能自/因矣)當晉宅江淮實膺正朔嫉彼羣雄稱爲僣盜故
阮氏(孝/緒)七録以田范裴段諸記劉石苻(舊作/符)姚等書别
剏一名題為偽史及隋氏受命海内為家國靡愛憎人
無彼我而世有撰隋書經籍志者其流别羣書還依(一/作)
(同/)阮録案國之有偽其來尚矣如杜宇作帝勾踐稱王
孫權建鼎峙之業蕭詧為附庸之主而揚雄撰蜀紀子
貢著越絶虞裁江表傳蔡述後梁史考斯衆作咸是僞
書自可類聚相從合成一部何止取東晉一世十有六
家而已乎釋(此節偽史二字只當編紀二字用古近偏/紀皆可依類同編而隋志泥定晉人遺録)
(專收劉石等書是亦滯/於因習而不知適變者)夫王室將崩霸圖云搆必有忠
臣義士捐生殉節若乃韋耿謀誅曹武欽誕問罪馬文
(司馬/昭)而魏晉史臣書之曰賊此乃迫於當世難以直言
至如荀濟元瑾蘭摧於孝(一譌/作李)靖之末王謙尉迥玉折
於宇文之季而李(百/藥)刋齊史顔(師/古)述隋篇時無偪畏事
須矯枉而皆仍舊不改謂數君為叛逆書事如此襃貶何施
釋(此節言勝國拒命之士興代被以惡名後來修史應/申其節李顔軰因仍曲筆大非也○條駮止此已下)
(總/結)昔漢代有修奏記於其府者遂盜葛龔所作而進之
既具録他文不知改易名姓時人謂之曰作奏雖工宜
去葛龔及邯鄲氏撰笑林載之以為口實嗟乎歴觀自
古此類尤多其有宜去而不去者豈直葛龔而已何事
於斯獨致解頤之誚也凡為史者茍能識事詳審措辭
精宻舉一隅以三隅反告諸往而知諸來(一多/者字)斯庶㡬
可以無大過矣
　按本篇因字該義不同有在昔為是而在後因之則
　非者有前人既踈而後人因之仍誤者有因往例而
　不盡因者有自為例而不自因者有當代書例則然
　而異代不必因不當因者條分乃晳混舉則䝉○僞
　史一節猝難㑹悟議者大率於十六國史牢執僞字
　於越絶書牢執子貢作三字遂生多少驚疑愚初亦
　鍥舟以求不能灑脱至第三易藳乃始悟劉之意不
　過曰凡方隅偏據之史皆可收歸一門語冣平直也
　蓋東晉之十六國正如殘唐之十國也考宋史藝文
　志於史類之末分置霸史一門首列越絶九州春秋
　等書次則常璩和苞范亨諸志記其後則南唐蜀閩
　吳越荆湘湖楚諸小史以及劉恕之十國紀年并録
　無遺兼該數代以是知子元所言早為宋史闢其藩
　籬也歴覽前後史諸志藝籍者從無一門止收一時
　之冊而隋志獨立此狹門唐志復因之狃於阮録不
　能自出宜爲通識所嗤矣○崔鴻十六國春秋唐志
　有宋志無不知何年散佚
　膠柱刻船(史記亷藺傳趙王以趙括代亷頗藺相如/曰王以名使括若膠柱而鼔瑟耳按調瑟)
　(又用淮南子語吕覽察今扁楚人涉江劍墜水遽/契其舟曰吾劍所從墜也廣韻契鍥通刻也)
　曰薨曰卒(公羊隱三天子曰崩諸侯/曰薨大夫曰卒士曰不禄)
　劉隗(晉書劉隗字大連避亂渡江元帝以爲從事中/郎遷丞相司直委以刑憲按今晉書議獄事收)
　(入本傳竄去具刑法志一/語不襲臧書通史之誤矣)
　劉昶沈文秀(魏書劉昶傳昶字休道義隆第九子也按/又沈文秀傳文秀字仲逺吳興武康人)
　(義隆者宋文帝之諱也文秀則世為宋臣宋書亦有/傳二人皆出犇仕魏者魏書島夷其君父而邑里其)
　(子臣是使父子/君臣異籍也)
　闔閭季札(按史記吴太伯十九世至夀夢夀夢四子/長諸樊季季札諸樊子光是為闔閭於季)
　(札爲子/行也)
　孫策虞翻(按吴志孫䇿字伯符漢討逆將軍弟權稱/尊號追諡䇿長沙桓王虞翻為孫䇿功曹)
　田范裴段(隋經籍霸史志趙書十卷一曰二石集僞/燕太傅田融撰  燕書二十卷偽燕尚書)
　(范亨撰記秦記十卷宋殿中将軍裴景仁/撰  凉  十卷僞凉著作郎段龜龍撰)
　劉石苻姚(前趙起劉淵後趙起石勒前秦起苻洪後/秦起姚弋仲按田范句錯舉十六國書劉)
　(石句錯舉十六國姓總統之詞也並詳外篇正/史篇乂按苻舊作符有叅證語亦具正史篇)
　杜宇(華陽國志有王曰杜宇教民務時朱提有梁/氏女利宇納以為妃自號曰望帝更名蒲卑)
　蜀記越絶(隋經籍志蜀王本記一卷揚雄撰越絶書/十六卷子貢撰越絶本事絶謂句踐時也)
　(貴其内能自約外能絶人也吴越賢者所作按書内/有春申秦皇漢祖諸人乂有毗陵無錫鹽官太末丹)
　(陽豫章諸地皆後世/名其非子貢撰可知)
　江表後梁(晉書虞溥字允源鄱陽内史撰江表傳唐/書蔡允恭仕隋為起居舎人著後梁春秋)
　(十卷後梁蕭詧/也見世家篇)
　韋耿(後漢獻帝紀建安二十三年少府耿紀丞相司/直韋晃起兵誅曹操不克夷三族魏志武紀漢)
　(太醫令吉本與少府耿紀司直韋晃等反攻/許燒丞相長史王必營必與嚴光討斬之)
　欽誕(魏志母􁀫儉傳揚州刺史前將軍文欽與儉矯/太后詔罪状大将軍司馬景王舉兵反大將軍)
　(統兵討破之欽亡入吴吴以欽爲鎮北將軍乂諸葛/誕傳誕字公休景王東征使誕督軍向夀春欽之破)
　(也誕累見夷滅懼不自安遂反吴人與文欽来應大/將軍司馬文王討之欽與誕有隙誕殺欽大將軍乃)
　(自臨圍擊斬誕誕麾下不/降皆曰為諸葛公死不恨)
　荀濟元瑾(百藥齊文襄紀尚書祠部郎中元瑾與梁/降人荀濟及淮南王宣洪等謀害文襄事)
　(發伏誅又荀濟傳濟字子通及見執楊/愔謂曰遲暮何爲然濟曰叱叱氣耳)
　王謙尉迥(師古隋髙祖紀相州總管尉遲迥自以重/臣宿將志不能平遂舉兵東夏髙祖命韋)
　(孝寛討破㢠傳首闕下初迥之亂也上柱國王謙為/益州總管見幼主在位政由髙祖遂起巴蜀之衆以)
　(匡復為辭進屯劒閣陷始州命梁睿討平之按周書/王謙字勅萬尉遲迥字薄居羅又按師古叙謙迥事)
　(在本傳殊得體但於他臣如髙熲王述李德林梁士/彦等傳每及此二人皆書賊書逆曰王謙作亂曰尉)
　(遲迥反不一而/足冝史通摘之)
　葛龔(後漢文苑傳葛龔字元甫以善文/記知名按篇末所引具章懷注中)
　笑林(隋經籍志笑林三卷後/漢給事中邯鄲淳撰)
　　　邑里(第十九○或/作因習下)
昔五經諸子廣書人物雖氏族可驗而邑里難詳逮太
史公始革兹體凡(舊作/惟)有列傳先述本居(一作/太古)至於國
有弛張鄉有併省隨時而載用明審實案夏侯孝若撰
東方朔賛云(一少/云字)朔字曼倩平原厭次人魏建安中分
厭次為樂陵郡故又為郡人焉夫以身没之後地名改
易猶復追書其事以示後來則知身(或譌生/或作在)生之前故
宜詳録者矣釋(首掲書里之法貴/原委詳明得實)異哉晉氏之有天下
也自雒陽蕩覆衣冠南渡江左僑立州縣不存桑梓由
是斗牛之野郡有青徐吴越之鄉州編冀豫欲使南北
不亂淄澠可分得乎(此二字一作/其于屬下句)繫虚名於本土者雖
百代無易(二句有譌脱/文亦可省)釋(此層為貼身引端從晉/家東渡僑置紛淆起議)既而
天長地久文軌大同(二句/入唐)州郡則廢置無恒名目則古
今各異而作者為人立傳(指現/在事)每云某所人也其地皆
取舊號施之於今(原注近代史為王氏傳云瑯琊臨沂/人為李氏傳曰隴西成紀人之類是)
(也非惟王李二族久離本居亦自當/時無此郡縣皆是晉魏已前舊名號)欲求實録不亦難
乎釋(此層正述現在事承僑置之/遺而書里襲舊詎云得實)且人無定質(舊譌/作所)因
地而化故(一無/故字)生於荆者言皆成楚居於晉者齒便從
黄涉魏而東已經七葉歴江而北(一作/左)非唯一世(四句/謂南)
(北互徙本唐而/言不䝉南渡)而猶以本國為是此鄉為非是則孔父
里於昌平(舊譌/平昌)隂氏家於新野而系纂微子源承管仲
乃爲齊宋之人非闗(一作/曰)魯鄧之士求諸自古其義無
聞(原注時修國史予被配纂李義琰傳琰家於魏州昌/樂已經三代因云義琰魏州昌樂人也監修者大笑)
(以為深乖史體遂依李氏舊望改為/隴西成紀人既言不見從故有此説)釋(此層即申透上/意通三層為一)
(節自訴書里從實而/反招時議為可怪也)且自世重髙門人輕寒族􁓨(即競/字或)
(誤/竟)以姓望所出邑里相矜若仲逺之尋鄭𤣥先云汝南
應劭文舉之對曹操自謂魯國孔融是也爰及近古其
言多僞至於碑頌所勒茅土定名虚引他邦冐為已邑
若乃稱袁則飾之陳郡言杜則係之京邑姓卯金者咸
曰彭城氏禾女者皆云鉅鹿(原注今有姓邴者姓𢎞者/以犯國諱皆改為李氏如)
(書其邑里必曰隴西趙郡夫以假姓猶且如斯則真姓/者斷可知矣又今西越鄙人多冇姓明及卑者如加五)
(等爵或稱平原公或號東平子為明氏出於平原卑氏/出於東平故也夫邉荒羣寇尚竊美名則諸夏士流固)
(無慙/德也)在諸史傳多與同風(原注如隋史牛𢎞傳云安定/鶉觚人也本姓尞氏至它篇)
(所引皆謂之隴西牛𢎞唐史謝偃傳云/本姓庫汗氏續謂陳郡謝偃並其類也)此乃尋流俗之
常談忘著書之舊體矣釋(此層推出病根為晉宋俗尚/門籍故因習如此此豈得為)
(體要/乎)又近世有班秩不著(一多姓/氏非)者始以州壤自標若
楚國龔遂漁陽趙壹是也至於名位既隆則不從此列
若蕭何鄧禹賈誼董仲舒是也觀周隋二史每述王庾
諸事髙楊數公必云瑯琊王襃新野庾信𢎞農楊素渤
海髙熲以此成言豈曰省文從而可知也釋(此層亦從/上意申出)
(以當時口號證之毎舉一人必帯/地望殊覺詞費通兩層為一節)凡此諸失皆由積習
相傳寖以成俗迷而不返葢語曰難與慮始可與樂成
夫以千載遵行持為故事而一朝糾正必驚愚俗此莊
生所謂安得忘言之人而與之言斯言已得之矣庶知
音君子詳其得(一脱/得字)失者焉釋(末仍綰到本身憫/通識之難遇也)
　按詳篇内注語爲當日身預史局書地招笑而作邑
　里從今不從舊定理也好議論者云僑置本州猶存
　􁀫首歐陽寓潁仍署廬陵以謂子元失豺獺之義夫
　論事者亦論其所歸而已請即近者徴之由宋迨明
　國史班班任舉一人一傳其曰某處人者有不書當代
　郡邑者乎假令明冐宋州宋䝉唐縣有不起而非笑
　之者乎小言詹詹徒多事耳○野客叢談載髙從所
　䟦昌黎盤谷序稱隴西李愿隱者也云云隴西去太
　行數千里而序之文曰居之其題曰送歸殊不相合
　此亦舉其郡望之一徵也即此可悟襲舊之不足從
　矣
　江左僑立(晉地里志晉都河南仍魏名為司州元帝/渡江僑置於徐非本所也後於尋陽僑立)
　(𢎞農郡於武陵僑立河東郡兖州則僑置於京口後/改廣陵為南兖州又僑置青州又分立陳留郡山陽)
　(郡豫州則僑立於襄陽又於襄陽分立京兆扶風河/南廣平等郡至志徐荆揚三州則凡幽冀青并雍凉)
　(兖豫諸州邑名錯/寄其中多不勝録)
　居晉齒黄(嵇康養生論蝨處頭而黒麝食柏而香頸/處嶮而癭齒居晉而黄推此而言凡所食)
　(之氣蒸性染身莫不相應按文選善注蝨麝頸並有/義證而齒黄獨無葢當時已莫詳矣史通直用康語)
　(也/)
　昌平(史記世家孔子生魯昌平陬邑其先宋人也曰/孔防叔索隱家語曰宋微子之後宋襄公至孔)
　(父嘉五世親盡别爲公族姓孔氏至防/叔畏華氏之逼而奔魯故孔氏為魯人)
　隂氏(通鑑光武紀帝在宛納新野隂氏之女麗華胡/三省注風俗通云管修自齊適楚為隂大夫其)
　(後氏焉氏族大全修管仲七世孫也後漢隂識傳/秦漢之際始家新野漢地里志新野鄧屬南陽郡)
　應劭孔融(後漢鄭𤣥傳袁紹要𤣥大㑹時汝南應劭/亦歸於紹因自賛曰故太山太守應仲逺)
　(北靣稱弟子何如楊彪傳曹操奏收彪孔融往見操/曰楊公四世清德公今横殺孔融魯國男子便當拂)
　(衣而去融本/傳融字文舉)
　龔遂趙壹(漢書龔遂字少卿山陽南平陽人也後漢/書趙壹字元叔漢陽西縣人也按遂非楚)
　(國而曰楚國壹非漁陽/而曰漁陽標所望也)
　王庾髙楊(後周書王襃字子淵瑯琊臨沂人庾信字/子山南陽新野人隋書髙熲字昭𤣥渤海)
　(蓚人楊素字處道𢎞農華隂人按史通本節引蕭鄧/賈董漢世稱其人皆不舉地望而近時王庾髙陽必)
　(以郡稱文滋煩重/矣故曰豈曰省文)
　
　
　
　史通通釋卷五
欽定四庫全書
　史通通釋卷六　　　　　　無錫浦起龍撰
　　内篇
　　　言語(第二十○謂口説之語若/方言之類載在史中者)
葢樞機之發榮辱之主言之不文行之不逺則知飾詞
專對古之所重也釋(起以言貴修/飾反振篇意)夫上古之世人惟朴
略言語難曉訓釋方通是以尋理則事簡而意深考文
則詞艱而義釋若尚書載伊尹之(一作/立)訓臯陶之(一作/矢)
謨洛誥康誥牧誓泰誓是也釋(三古時口/語一層)周監(一多/於字)二
代郁郁乎文大夫行人尤重詞命語微婉而多􁂒言流
靡而不淫若春秋載吕相絶秦(成十/三)子産獻㨗(襄二/十五)臧
孫諫君納鼎(桓/二)魏絳對戮楊干(襄/三)是也釋(春秋時口/語一層)戰
國虎爭馳說雲湧人持弄丸之辯家挾飛鉗之術劇談
者以譎誑為宗利口者以寓言為主若史記載蘇秦合
從張儀連横范雎反間以相秦(間太后/穰侯)魯連解紛而全
趙是也(連言天下士為人/排患難解紛亂)釋(戰國時口語一層○此三/層為言語舉似其類由渾)
(樸而流婉而譎辯皆是應聲而/出非若後世假章札以為工者)逮漢魏已降周隋而往
世皆尚文時無專對運籌畫策自具於章表獻可替否
總歸於筆札宰我子貢之道不行蘇秦張儀之業遂廢
矣釋(數語總挈自漢及隋/變口陳為筆達矣)假有忠言切諫答戲解嘲其
可稱者若朱雲折檻以抗憤張綱埋輪而獻直(此下必/有闕文)
(盖此二句所謂忠言可稱者宜有繳/句而其下又宜有他如等字轉接也)秦宓之酬吳客王
融之答魏使此(一作/比)之小辯曾何足云(二句單繳酬/吴答敵也)是
以歴選載言(一多/而字)布諸方冊自漢已下(謂兩漢/之後)無足觀
焉釋(束上言雖或間載口語/而荘諧逓降亦且無多)尋夫戰國已前其(一脱/其字)言
皆可諷詠非但筆削所致良由(舊譌/用)體質素美何以覈
諸至如鶉賁鸜鵒童豎之謠也山木輔車時俗之諺也
皤腹棄甲城者之謳也原田是謀輿人之誦也斯皆芻
詞鄙句猶能温潤若此况乎束帶立朝之士加以多聞
博古之識(舊作/説)者㢤則知時人出言史官入記雖有討
論潤色終不失其(一無/其字)梗槩者也釋(此節雖專舉左文/郤是統證首幅用)
(以形起後史所載/口語皆由倩飾也)夫三傳之説既不習(作/襲)於尚書兩漢
之詞又多違於戰䇿足以驗甿俗之逓改知歳時之不
同而後來作者通無逺識記其當世口語罕能従實而
書方復追效昔人示其稽古是以好丘明者則偏摸(與/摹)
(同一/作模)左傳愛子長者則全學史公用使周秦言辭見於
魏晉之代楚漢應對行乎宋齊之日而僞修混沌失彼
天然今古以之不純真僞由其相亂故裴少期(松之字/世期唐)
(諱世/作少)譏孫盛録曹公平素之語而全作夫差亡滅之詞
雖言似春秋而事殊乖越者矣釋(此節正逓到後史載/言皆藉古詞飾成)
然自(舊多/晉字)咸洛不守龜鼎南遷江左為禮樂之鄉金陵
實圖書之府故其俗猶能語存規檢言喜風流顛沛造
次不忘經籍(原注若梁史載髙祖在圍中見蕭正德而/謂之曰啜其泣矣何嗟及矣湘東王聞世)
(子方等見殺謂其次子方諸曰/不有其廢君何以興皆其類也)而史臣修飾無所費功
釋(此處南/北轉側)其於中國(中原也/謂北朝)則不然何者於斯時也先
王桑梓淪於外敵更張聲教横據神州其中辯若駒支
(哀十四注/見探賾篇)學如郯子(昭十七注/見書志篇)有時而遇不可多得而
彦鸞(崔/鴻)修僞國諸史收(魏/收)𢎞(牛/𢎞)撰魏周二(舊脱/二字)書必諱
(舊作/謂)彼本音變成華語而於其間則又妄益文彩虚
加風物援引詩書憲章史漢遂使沮渠(北/涼)乞伏(西/秦)儒
雅比於元封(漢武/元)拓跋(元/魏)宇文(北/周)德音同於正始(魏/文)
(元/)華而失實過莫大焉釋(自此節起側注北朝諸史/揜其國語文以古辭失實)
(較多乃是/篇情所主)唯王宋著書叙元髙時事(一作也○王劭/齊志宋孝王闗)
(東風/俗傳)抗詞正筆務存直道方言世語由此畢彰而今
之學者皆尤二子以言多滓穢語傷淺俗夫本質如
此而推過史臣猶鑑(當有/形字)者見嫫姆多媸而歸罪於
明鏡也釋(此與下節箴貶時/論皆貼北史説)又世之議者咸以北朝
衆作周史為工葢賞其記言之體多同於古故也夫
以枉飾虚言都捐實事便號以良直師其模楷(原注/如周)
(太祖實名黒獺魏本索頭故當時有童謠曰狐非狐/貉非貉燋梨狗子嚙斷索又曰獾獾頭團欒河中狗)
(子破爾菀又西帝下詔罵齊神武數其罪二十諸如/此事難可遺棄而周史以為其事非雅略而不載賴)
(君懋編録故得權聞於後其事不/傳於北齊因而埋没者葢亦多矣)是則(舊誤/以)董狐南
史舉目可求班固華嶠比肩皆是者矣釋(上節謂王/宋記言得)
(實則罪之本節謂周史記言失真/則賞之時情惡質好華類如此也)近有燉煌張太素
中山郎餘令並稱述者自負史才郎著孝德傳張著隋
後略凡所撰今(訛作/人)語皆依倣舊辭若選言可以效古
而書其難(此二字一/本作雜字)類者則忽而不取料其所棄可勝
紀㢤釋(此舉近時著述棄今語倣舊/詞者以例之見時尚之難反)葢江芉罵商臣曰
呼役夫宜君王廢汝而立軄(左傳/文元)漢王怒酈生曰豎儒
㡬敗乃公事(史記留/侯世家)單固謂楊康曰老奴汝死自其分
樂廣歎衛玠曰誰家生得寧馨兒斯並當時侮嫚之詞
流俗鄙俚之説必播以脣吻傳諸諷誦而世人皆以為
上之二言(役夫/豎儒)不失清雅而下之兩句(老奴/寧馨)殊為魯朴
者何哉葢楚漢世隔事已成古魏晉年近言猶類今已
古者即謂其文猶今者乃驚其質夫天地長久(二字一/本倒)
風俗無恒後之視今亦猶今之視昔而作者皆怯書今
語勇效昔言不其惑乎茍記言(一作/事)則約附五經載語
則依憑三史是春秋之俗戰國之風亘(一作/與)兩儀而並
存經千載其(一作/而)如一奚以今來古往質文之屢變者
㢤釋(此節推出時情坐病由於矜逺謾近遂至取/贗遺真是欲使天地無古今矣豈不謬哉)葢善
為政者不擇人而理故俗無精麄咸被其化工為史者
不選事而書故言無美惡盡傳於後若事皆不謬言必
近真庶㡬可與古人同居何止得其糟粕而已釋(末節/正告)
(之/)
　按元人採遺山史藁撰金源史特載國語解一冊謂
　其有古人尚質之風不可文也其得子元氏之意者
　歟子元於拓䟦六渾黒獺諸史屢惜其遺落國語掩
　覆本色自此篇始○裴松之有言凡記言之體當使
　若出其口辭勝而無實君子所不取也此語可概此
　下諸篇○夢溪筆談載慶歴中河北大水有公事使
　臣到闕仁宗召問水災何如對曰懐山襄陵又問百
　姓何如對曰如䘮考妣上嘿然既退詔閤門今後武
　臣奏事並須直説讀此因觸及之不覺失笑北平云
　信史務在紀實語從其實史法也
　弄丸飛鉗(文心論説篇轉丸騁其巧辭飛鉗伏其精/術尹知章鬼谷序蘇秦張儀受捭闔之術)
　(又受轉丸胠篋三章按弄丸兼用荘子/市南宜僚事鬼谷子有飛箝篇箝鉗通)
　折檻(漢書本傳朱雲字游成帝時雲上書求見公卿/在前雲曰臣願賜上方斬馬劒斷佞臣一人㠯)
　(厲其餘上問誰也對曰安昌侯張禹上大怒御史將/雲下雲攀殿檻檻折左將軍辛慶忌免冠叩頭爭上)
　(意解後當治檻上曰勿/易因而輯之㠯旌直臣)
　埋輪(後漢張皓傳子綱字文紀為御史漢安元年選/遣八使徇行風俗餘人受命之部綱獨埋其車)
　(輪於洛陽都亭曰豺狼當路安問狐狸遂奏/大將軍梁冀河南尹不疑書御京師震悚)
　秦宓酬吴客(蜀志本傳秦宓字子勅拜左中郎將長/水校尉吴遣使張温來聘往餞焉温問)
　(曰君學乎宓曰五尺童子皆學何必小人温復問曰/天有頭乎宓曰有之在西詩曰乃眷西顧温曰天有)
　(耳乎宓曰天處髙而聴卑詩曰鶴鳴于九臯聲聞于/天温曰天有足乎宓曰有詩曰天步艱難之子不猶)
　(温曰天有姓乎宓曰有姓劉温曰何以知之答曰天/子姓劉温曰日出於東乎宓曰雖生於東而沒於西)
　(答問如響應聲而/出於是温大敬服)
　王融答魏使(南齊本傳王融字元長上使兼主客接/魏使房景髙宋弁弁見融年少問王主)
　(客年㡬融曰五十之年久踰其半後日上以魏獻馬/不稱使融問曰泰西冀北實多駿驥所獻良馬乃駑)
　(駘不若將旦旦信誓有時而爽駉駉之牧遂不能嗣/宋弁曰當是不習土地融曰周穆馬迹徧於天下若)
　(騏騮之性因地而遷則造父/之䇿有時而躓弁不能答)
　鶉賁(左傳僖五童謡曰丙之晨龍尾伏辰均服振振/取虢之旂鶉之賁賁天䇿燉燉火中成軍虢公)
　(其/奔)
　鸜鵒(左昭二十五文武之世童謠有之曰鸜之/鵒之公出辱之鸜鵒之羽公在外野往饋)
　(之馬鸜鵒跦跦公在乾侯徵褰與襦鸜鵒之巢/往哉遙遙稠父喪勞宋父以驕鸜鵒鸜鵒往歌)
　(来/哭)
　山木(左隠十一周諺有之曰山有木/工則度之賓有禮主則擇之)
　輔車(左僖五諺所謂輔車相依脣/亡齒寒者其虞虢之謂也)
　皤腹(左文四睅其目皤其腹棄甲/而復于思于思棄甲復来)
　原田(左僖二十八聴輿人之誦曰/原田每每舍其舊而新是謀)
　混沌(莊子天地篇子貢南游於楚過漢陰見一/文人方將為圃畦鑿隧而入井抱甕而出)
　(灌搰搰然用力甚多而見功寡子貢曰有械於此/鑿木為機後重前輕挈水若抽其名為橰為圃者)
　(作色而笑曰吾聞之有機械者必有機事有機事/者必有機心吾羞而不為也子貢反於魯以告孔)
　(子孔子曰彼假修渾沌氏之術者也識其/一不知其二治其内不治其外按渾混通)
　裴譏孫盛(魏武紀注孫盛魏氏春秋云答諸將曰/劉備人傑也將生憂寡人臣松之以為)
　(孫盛製書多用左氏以易舊文後之學者將何取/信哉且魏武方以天下勵志而用夫差分死之言)
　(尤非/其類)
　中國(談苑雍熙中校九經杜鎬述貞觀勅云經籍/訛舛由五胡之亂學士多南遷中國經術浸)
　(微按唐初語稱中原為中國此一證也然其稱起/漢魏間世説識鑒裴晉謂劉備使居中國能亂人)
　(又容止注明帝得吳降人問江/東聞中國名士為誰皆是也)
　張太素(唐書張公瑾傳子太素龍朔中東臺舍人/兼修國史著書百餘篇通志略太素著北)
　(齊書二十卷隋書三十二卷隋後略十卷/燉煌張氏家傳二十卷又見史官建置篇)
　郎餘令(唐儒學傳郎餘令授霍王元軌府參軍事/從父知年亦為王友元軌毎曰郎家二賢)
　(皆入府不意培塿而松柏為林餘令以梁元/帝有孝德傳更撰後傳數十篇改著作佐郎)
　單固楊康(魏志王陵傳注魏略曰山陽單固字/恭夏有器實兖州刺史令狐愚辟為)
　(别駕與從事楊康並為腹心後愚與王陵通謀/康固皆知其計康至洛陽露其事太傅東取固)
　(問曰卿知其事邪令狐反乎固故云無有康與/固對相詰乃罵康曰老庸既負使君又滅我族)
　(顧汝當活耶初楊康自以白其事冀得封拜後亦/并斬臨刑固又罵康曰老奴汝死自分耳何面目)
　(行地/下也)
　樂廣衛玠(晉書樂廣傳廣字彦輔與王衍俱宅心/事外天下言風流者王樂稱首焉衛玠)
　(傳玠字叔實風神秀異妻父即樂廣也時謂婦公/氷清女壻玉潤按二傳俱無寧馨兒語其語今見)
　(王衍傳衍總角造山濤濤嗟嘆目而送之曰何物/老嫗生寧馨兒史通似誤通雅寧馨呼語詞今讀)
　(能亨亦/云那向)
　　　浮詞(第二十一/)
夫人樞機之發亹亹不窮必有徐音(音在語前故當言/徐舊作餘音誤)
足句為其始末是以伊惟夫葢發語之端也(徐音/也)焉哉
矣兮斷句之助也(足句/也)去之則言語不足加之則章句
獲全而史之叙事亦有時類此釋(首借文句起止助字/引出史之浮詞葢用)
(詩家比/興體也)故將述晉靈公厚斂雕墻則且以不君爲稱(宣/二)
欲云司馬安四至九卿而先以巧宦標目所謂説事之
端也(此猶/語端)又書重耳伐原示信而續以一戰而霸文之
教也(僖二/十七)載匈奴為偶人象郅都令馳射莫能中則云
其見憚如此(史記酷/吏傳)所謂論事之助也(此猶/句助)釋(二層所/引似於)
(語前語後各有浮出之/文而實非有泛溢也)昔尼父裁經義在襃貶明如日
月持(舊作/特)用不刋而史傳所書貴乎博録而已至於本
事之外時寄抑揚此乃得失禀於片言是非由於一句
談何容易可不慎歟釋(此段/領下)但近代作者溺於煩富則
有發言失中(去聲○/謂語前)加字不愜(一作快非/○謂語後)遂令後之覽
者難以取信釋(以發言加字二/句分挈下文)葢史記世家有云趙鞅
諸子無恤㝡賢夫賢者當以仁恕爲先禮讓居本至如
僞㑹鄰國進計行戕俾同氣女兄摩笄引决此則詐而
安忍貪而無親鯨鯢是儔犬豕不若(史通每多/礙眼醜句)焉得謂
之賢㢤又漢書云蕭何知韓信賢案賢者處世夷險若
一不隕穫於貧賤不充詘於富貴易(誤作/又)傳曰知進退
存亡者其唯聖人乎如淮隂初在仄微􁫆業無行後居
榮貴滿盈速禍躬為逆上(一作/臣)名𨽻惡徒周身之防靡
聞知足之情安在美其善將呼為才略則可矣必以賢
為目不其謬乎釋(以此二事為語前失中之證然/執論賢字滯甚且與浮詞不倫)又云
(漢書酷/吏傳)嚴延年精悍敏捷雖子貢冉有通於政事不能
絶也夫以編名酷吏列號屠伯而輙比孔門達者豈其
倫哉且以春秋至漢多歴年所必言貌取人耳目不接
又焉知其才術相類錙銖無爽而云不能絶乎釋(以此/一事)
(為語後不惬之證而所言亦帯穉氣擬古豈/在笑貎間㢤○二節雖以證前其實可削)葢古之記
事也或先經張本或後傳終言分布雖踈錯綜逾宻釋
(此五句束/上起下)今之記事也則不然或隔卷異篇遽相矛盾
或連行接句頓成乖角是以齊史之論魏收良直邪曲
三説各異(原注李百藥齊書序論魏收云若使子孫有/靈竊恐未挹髙論至收傳論又云足以入相)
(如之室游尼父之門但志存實録好抵隂私於爾朱暢/傳又云收受暢財賄故為榮傳多減其惡是謂三説各)
(異按北齊書暢雙名文暢受金/語在其弟文略傳文亦不同)周書之評太祖寛仁好
殺二理不同(原注令狐德棻周書元偉傳稱文帝不害/諸元則云太祖天縦寛仁性罕猜忌於本)
(紀論又云渚宫制勝闔城孥戮茹茹歸命盡種誅夷雖/事出權道而用乖於德教是謂二理不同按本注句複)
(字脱多不成語今據周書改正因此益悟集内/篇文注語時苦不通皆竄亂所致非其質也)非惟言
無凖的固亦事成首鼠者矣夫人有一言(一無言字按/此句當作人)
(惟一/格)而史辭再三良以好發蕪音不求讜理而言之反
覆觀者惑焉釋(此節舉百藥/德棻之浮飾)亦有開國承家美惡昭露
皎如星漢非靡沮所移(靡沮或作磨湼俱未/穩此二句竟可省去)而輕事塵
㸃曲加粉飾求諸近史此纇(即累字或作類/後多有之倣此)尤多如魏
書稱登國以鳥名官則云好尚淳朴逺師少皥述道武
結婚蕃落則曰招携荒服追慕漢髙自餘所説多類於
此案魏氏始興邉朔少識興墳作儷蠻夷抑惟秦晉而
鳥官創置豈闗郯子之言髦頭而偶奚假奉春之䇿奢
言無限何其(舊作/甚)厚顔又周史稱元行恭因齊滅得回
庾信贈其詩曰虢亡垂棘反(一作/滅誤)齊平寳鼎歸陳周𢎞
正来聘在館贈韋夐詩曰德星猶未動真(一作/直誤)車詎肯
來其為信𢎞正所重如此夫文以害意自古而然儗非
其倫由來尚矣必以庾周所作皆為實録則其所襃貶
非止一人咸宜取其指歸何止採其四句而已釋(此節/舉魏)
(收牛𢎞/之浮飾)若乃題目不定首尾相違則百藥德棻是也(原/注)
(齊史李百藥所撰周/史令狐德棻所撰也)心挾愛憎詞多出沒則魏收牛𢎞
是也(原注魏書魏收所撰周史載/元行恭等此本牛𢎞所撰也)斯皆鑒裁非逺智識
不周而輕弄筆端肆情髙下故彌縫雖洽而厥迹更彰
取惑無知見嗤有識釋(此總繳二節之文/乃斥浮正文也)夫詞寡者出
一言而已周才蕪者資數句而方浃案左傳稱絳父論
甲子隱言於趙孟班書述楚老哭龔生莫識其名氏茍
舉斯一事則觸類可知至嵇康皇甫謐撰髙士記各(一/作)
(名/)為二叟立傳全採左班之録而其傳論(一誤/作詞)云二叟
隱德容身不求名利避逺亂害安於賤役夫探揣古意
而廣足(原音子/愈反)新言此猶子建之詠三良延年之歌秋
婦至於臨穴淚下閨中長歎雖語多(贏/也)本傳而事無異
説盖鳬脛雖短續之則悲史文雖約增之反累加減前
哲豈容易哉釋(此以髙士傳論為浮詞是篇/尾餘波無闗正史亦似贅及)昔夫子斷
唐虞以下迄於周翦截浮詞撮其機要故帝王之道坦
然明白嗟乎自去聖日逺史籍逾多得失是非孰能刋
定假有才堪釐革而以人廢言此繞朝所謂勿謂秦無
人吾謀適不用者也(語見左傳/文十三)釋(結處/自寓)
　按浮之云者溢辭也岐辭也而先之以徐音足句最
　為理致周圎但篇中所擿離合叅半如云隔卷連行
　不容殊趣而有若三論二評失則岐矣浮矣又云輕
　塵曲粉無取雜施而假以邃皇詞客失則溢矣浮矣
　皆法言也獨其前此之論稱賢論况古後此之論髙
　士傳贊其失則滯而閒刋而去之乃純錦也史通此
　等故應分别觀之○批摘所主仍在北書通前後篇
　一氣
　伊惟焉㢤(按此四句化用雕龍章句篇文其原文云/夫惟葢故發端之首唱乎哉矣也送末之)
　(常/科)
　巧宦(史記汲黯傳黯姑姊子司馬安少與黯為太子/洗馬安文深巧善宦官四至九卿按傳文深巧)
　(截句善宦二字另讀而潘岳閒居賦/序破句作巧宦之目後遂習用之)
　摩笄(史記趙簡子盡召諸子與語無恤冣賢乃以為/太子是為襄子襄子姊前為代王夫人簡子葬)
　(未除服北登夏屋請代王使厨人操銅枓以食代王/行斟隂令宰人雒以枓擊殺代王遂興兵平代地其)
　(姊聞之泣而呼天摩笄自殺代/人憐之名死地為摩筓之山)
　知韓信賢(項羽封沛公蜀漢魏叔子集熊養及字説/曰漢髙不肯之國蕭何曰臣願大王王漢)
　(中養其民以致賢人張良自韓來韓信陳平自楚往/故曰飬民以致賢按語見漢書蕭何傳而良遇在先)
　(平至在後魏氷叔渾統言之漢中所致固止一信但/蕭何致賢之語却是泛詞史通指實韓信殊屬牽合)
　(非止拈義/之滯也)
　隕穫充詘(此禮記儒行之文鄭注隕穫困迫/失志之貎充詘歡喜失節之貌)
　屠伯(嚴延年本傳巧為獄文奏可論死奄/忽如神流血數里河南號為屠伯)
　首䑕(史記灌夫傳武安侯召御史大夫載怒/曰與長孺共一老秃翁何為首䑕兩端)
　登國名官師少皥(魏書官氏志天賜元年欲法古純/質每於制定官號皆擬逺古雲鳥)
　(之義諸曹走使謂之鳬鴨取飛之迅疾以伺察為候/官謂之白鷺取其延頸逺望自餘諸官義皆類此按)
　(登國道武初元舉以概/後也少皥事見書志篇)
　道武結婚慕漢髙(魏書崔𤣥伯傳太祖曾引𤣥伯講/漢書至婁敬説漢祖以魯元公主)
　(妻匈奴善之嗟歎者良久是以/諸公主皆釐降於賔附之國)
　髦頭(晉天文志昴七星天之耳也又為髦頭胡星也/魏天象志皇始元年六月有星彗於髦頭是秋)
　(太祖啟冀/方之地)
　奉春之策(漢書劉敬傳上曰本言都秦地者婁敬婁/者乃劉也賜姓劉氏拜為郎中號奉春君)
　(冒頓數苦北邉劉敬曰陛下誠能以適長公主妻之/厚奉賂之彼知漢女送厚蠻夷必慕以為閼氏生子)
　(必為太子代單于豈嘗聞/外孫敢與大父抗禮者哉)
　元行恭得回(周書元偉字猷道為使主報聘於齊是/秋髙祖親戎東討偉為齊所執齊平偉)
　(方見釋偉性好虚靜政事之暇未嘗棄書初自鄴還/也庾信贈其詩云云按猷道史通作行恭豈牛𢎞本)
　(然/耶)
　周𢎞正來聘(周書韋􁑢字敬逺志尚夷簡所居之宅/枕帯林泉明帝號之曰逍遥公陳遣其)
　(尚書周𢎞正來聘造夐後請夐至賔館𢎞正贈詩云/云按世説陳太丘詣荀朗陵元方將車于時太史奏)
　(真人東行𢎞正詩/真車語用此也)
　絳楚二老(絳父即絳縣老見二體篇漢書兩龔傳兩/龔皆楚人也勝字君賔舎字君倩世謂之)
　(楚兩龔王莽既簒國遣使者奉璽書即拜勝不復開/口飲食死有老父来弔哭甚哀既而曰嗟虖薰㠯香)
　(自燒膏㠯明自銷遂趨而出莫知其誰按/嵇康皇甫謐作二叟傳皆採左班語也)
　詠三良(文選曹子建三良詩云攬/涕登君墓臨穴仰天歎)
　歌秋婦(宋書顔延之字延年獨酌郊野當其得意旁/若無人按秋胡詩有嵗暮臨空房句所謂閨)
　(嘆也秋胡事/詳後品藻篇)
　鳬脛(荘子駢拇篇鳬脛雖短續之/則憂鶴脛雖長斷之則悲)
　　　叙事(第二十二○序一章尚簡用晦妄/飾三章○題下注與行本小異)
夫史之稱美者以叙事為先至若書功過記善惡文而
不麗質而非野使人味其滋㫖懐其德音三復忘疲百
遍無斁自非作者曰聖其孰能與於此乎釋(從叙事大/意寛起提)
(出作者曰聖起/下尚書春秋)昔聖人之述作也上自堯典下終獲麟
是為屬詞比事之言(春/秋)䟽通知逺之㫖(尚/書)子夏曰書之
論事也昭昭然若日月之代明揚雄有云説事者莫辨
乎書説理者莫辨乎春秋然則意指(舊作/複誤)深奥誥(一譌/詁)
訓成義(尚/書)微顯闡幽婉而成章(春/秋)雖殊途異轍亦各有
差(舊譌/作美)焉諒以師範億載規模萬古為述者之冠冕實
後來之龜鏡(一作/鑑)既而馬遷史記班固漢書繼聖而作
抑其次也故世之學者皆先曰五經次云三史(一有/故字)經
史之目於此分焉釋(此節推尚書春秋為叙事祖/法舉馬班二家為史體宗法)嘗試
言之曰經猶日也史猶星也夫杲日流景則列星寢耀
桑榆既夕而辰象粲然故史漢之文當乎尚書春秋之
世也則其言淺俗涉乎委巷(其言八字/亦可芟)垂翅不舉懘籥
無聞(如杲日/星寢也)逮於戰國已降去聖彌逺然後能露其鋒
頴倜儻不羈(如既夕/星粲也)故知人才有殊相去若是挍其優
劣距可同年自漢已降㡬將干載作者相繼非復一家
求其善者葢亦(一有/無字)㡬矣夫班馬執簡既五經之罪人
(二字/過當)而晉宋殺青又(一脱/又字)三史之不若譬夫王霸有别
粹駮相懸才難不其甚乎釋(䝉上意從二經跌落二/史以迨於後史之逓降)然
則(作然/而用)人之著述雖同自一手其間則有善惡不均精
麄非類若史記之(舊無之字據下漢/書偶句當有之)蘇張蔡澤等傳是
其美者至於三五本紀日者太倉公龜筴傳固無所取
焉又漢書之帝紀陳項諸篇是其㝡也至於淮南王司
馬相如東方朔傳又安足道哉(其中多靡文故/然見亦過僻)豈繪事
以丹素成妍帝京以山水為助故言媸者其史亦拙事
美者其書亦工必時乏異聞世無奇事英雄不作賢儁
不生區區碌碌抑惟恒理而責史臣顯其良直之體申
其微婉之才葢亦難矣釋(此節轉局起議就史漢拈示/大抵文貎有殊都因事狀非)
(一强欲同/之不能也)故揚子有云虞夏之書渾渾爾商書灝灝爾
周書噩噩爾下周者其書憔悴乎觀􁀫明之記事也當
桓文作霸晉楚更盟則能飾彼詞句成其文雅及王室
大壞事益縱横則春秋美辭㡬乎翳矣觀子長之叙事
也自周已往言所不該其文濶略無復體統洎(一作/自)秦
漢已下條貫有倫則煥炳可觀有足稱者至若荀悦漢
紀其才盡於十帝陳夀魏書其美窮於三祖觸類而長
他皆若斯釋(此再申透上意以見時/當駮雜只好就事叙事)夫識寳者稀知音
葢寡近有裴子野宋略王劭齊志此二家者並長於叙
事無愧古人而世人(一作/之)議者皆雷同譽裴而共詆王
氏夫江左事雅裴筆所以專工中原跡穢王文由其屢
鄙且㡬原(子/野)務飾虚辭君懋(王/劭)志存實録此美惡所以
爲異也設使􁀫明重出子長再生記言於賀六渾之朝
書事於士尼干(當作侯/尼于)之代將恐輟毫栖牘無所施其
德音而作者安可以今方古一概而論得失釋(此節䝉/上説下)
(才透指意丗人以飾為工以質為陋不知史/固貴實録不尚虚詞也側注北朝挈起三論)夫叙事之
體其流甚多非復片言所能覼縷今輙區分類聚定為
三篇列之於下(舊本次行有右叙事篇序五字非/劉氏自署也今削之後三條倣此)
　按此一章叙事之叙也逺逺説來純取寛境大指言
　時風逓降則文亦隨之馬班不襲二經正是各成信
　史後有作者就事叙事寧實無虚寧今而真無古而
　贗彼浮議之為譽為詆不足徇矣苞籠後三注射北
　四
　微顯闡幽(左傳杜序其微顯闡幽裁成義類者皆據/舊例而發義指行事以正襃貶按史通本)
　(此非用/易文也)
　渾渾灝灝噩噩(揚子問神/篇之文)
　賀六渾(北齊神武紀姓髙名歡字賀六渾渤海蓨人/也丗仕慕容氏慕容敗歸魏神武既累丗北)
　(邊故習其俗/遂同鮮卑)
　士尼干(黄本作士于尼其補注云北史齊顯祖諱洋/字子進武明太后孕帝時有赤光照室及産)
　(命之曰侯尼于鮮卑言有相/子也士于尼宜作侯尼于)
　覼縷(覼本作覼通作羅左思吴都賦嗟難得而覶縷/晉書傅咸疏臣前所以不羅縷者莫因結奏得)
　(從私願也金壺/字考次序也)
夫國史之美者以叙事為工而叙事之工者以簡要(一/無)
(要/字)為主簡之時義大矣哉釋(本章言叙事尚/簡也起便提明)歴觀自古
作者權輿尚書發蹤所載務於寡事春秋變體其言貴
於省文斯盖澆淳殊致前後異跡然則(作然/而用)文約而事
豐此述作之尤美者也釋(以二經標簡/體之大源)始自兩漢迄乎
三國國史之文日傷煩富逮晉已降流宕逾逺(舊多/必字)尋
其冗句摘其煩詞一行之間必謬増數字尺紙之内恒
(一作/必)虚費數行夫聚蚊成雷羣輕折軸况於章句不節
言詞(一多言/既二字)莫限載之兼兩曷足道哉釋(以近史當不/簡之流宕○)
(以上通/章總冒)葢叙事之體其别有四有直紀其才行者有唯
書其事跡者有因言語而可知者有假讃論而自見者
釋(叙事之體四别/盡之四句提綱)至如古文尚書稱帝堯之德標以允
恭克讓春秋左傳言子太叔之狀目以美秀而文(襄三/十一)
所稱如此更無他説所謂直紀其才行者釋(第一/繳句)又如
左氏載申生為驪姬所譛自縊而亡(僖/四)班史稱紀信為
項籍所圍代君而死(漢髙/紀)此則不言其節操而忠孝自
彰所謂唯書其事跡者釋(第二/繳句)又如尚書稱武王之罪
紂也其誓曰焚炙忠良刳剔孕婦左傳紀隨㑹之論楚
也其詞曰蓽輅(傳作/路)藍縷以啓山林(其誓曰其詞曰是/言語二字㸃眼處)
此則才行事跡莫不闕如而言有闗涉事便顯露所謂
因言語而可知者釋(第三/繳句)又如史記衛青傳後太史公
曰蘇建嘗責大將軍不薦賢待士漢書孝文紀末其讃
曰吳王詐病不朝賜以几杖(太史公曰讃曰是/讃論二字㸃眼處)此則傳
之與紀(傳紀二/字舊倒)並所不書而史臣發言别出其事所謂
假讃論而自見者釋(第四/繳句)然則才行事跡言語讃論凡
此四者皆不相須(用一/省三)若兼而畢書則其費尤廣(原注/近史)
(紀傳欲言人居哀毁損則先云至性純孝欲言人盡夜/觀書則先云篤志好學欲言人赴敵不顧則先云武藝)
(絶倫欲言人下筆成篇則先云文章敏速此則既述才/行又彰事跡也如穀梁傳云驪姬以酖為酒藥脯以毒)
(獻公田来驪姬曰世子已祀故致福於君君将食驪姬/跪曰食自外来者不可不試也覆酒於地而地墳以脯)
(與犬犬斃驪姬下堂而啼呼曰天乎天乎國子之國也/子何遲乎為君又禮記云陽門之介夫死司城子罕入)
(而哭之哀晉人之覘宋者反報於晉侯曰陽門之介夫/死而子罕哭之哀而民説殆不可伐也此則既書事跡)
(又載言語也又近代諸史人有行事美惡皆已具其紀/傳中續以讃論重述前事此則才行事跡紀傳已書讃)
(論又載也按此注舊本/多譌今照傳記改正)但自古經史通多此纇(此九字/一本混)
(入注中○原注公梁禮新序説苑戰國䇿楚/漢春秋史記迄於皇家所撰五代史皆有之)能獲免者
葢十無一二(原注唯左丘明裴/子野王劭無此也)釋(四别所舉簡煩/利病䟽論止此)又叙
事之省其流有二焉一曰省句二曰省字釋(續従四别/列出二流)
如(一無/如字)左傳宋華耦来盟稱其先人得罪於宋魯人以
為敏夫以鈍者稱敏(原注魯人謂鈍人也/禮記中已有注解)則明賢逹所
嗤此為省句也春秋經曰隕石於宋五(僖十/六)夫聞之隕
視之石數之五加以一字太詳減其一字太略求諸折
中簡要合理此為省字也釋(已上正/徵省)其有(一無/有字)反於是
者若公羊(當作/穀梁)稱郄(傳作/郤)克眇季孫行父秃孫良夫跛
齊使跛者逆(穀梁作/御下同)跛者秃者逆秃者眇者逆眇者葢
宜除跛者已下句(舊作/字誤)但云各以其類逆(舊多/者字)必事加
再述則於文殊費此為煩句也漢書張蒼傳云年老口
中無齒葢於此一句之内去年及口中可矣夫此六文
成句而三字妄加此爲煩字也釋(已上反/徴煩)然則省句為
易省字為難洞識此心始可言(一有/於字)史矣茍句盡餘賸
字皆重複史之煩蕪職由於此釋(二流所舉省煩利病/䟽論止此○正文已)
(竟/)葢餌巨魚者垂其千鈞而得之在於一筌捕髙鳥者
張其萬罝而獲之由於一目夫叙事者或虛益散辭廣
加閒説必取其所要不過一言一句耳茍能同夫獵者
漁者既執而(此三字恐有譌脱/文當是廣置之義)罝釣必收其所留者唯
一筌一目而已則庶㡬駢枝(王注云諸本/作胼胝誤)盡去而塵垢
都捐(一作/隕)華逝而實存滓去而瀋在矣嗟乎能損之又
損而𤣥之又𤣥輪扁所不能語斤伊摯所不能言鼎也釋
(設喻結所言太窄北平云如行地者蹍足之外不留寸/土尚可以行乎○此章當云尚簡下章當云用晦也舊)
(本標簡要/隱晦非是)
　按右一章言叙事尚簡也四别二流指證簡法得間
　入微是史通全提之正令是叙事不二之法門行之
　維艱識法者懼○髙赤檀弓複調取致原非史部家
　言劉公特拈句示的耳勿以不知文詬之○論古考
　言貴設身處地劉公時所睹諸近史如何臧之兩晉
　南北之八朝其所載記太半皆駢章儷句嘲已譁世
　之篇展卷爛然浮文妨要公有激於此束之窄僿之
　途所謂矯枉者直必過讀者諒之而已
　權輿(廣韻造衡自權/始造車自輿始)
　成雷折軸(漢中山靖王傳衆喣漂山聚蟁成靁注蟁/古蚊字國䇿張儀說魏積羽沈舟羣輕折)
　(軸衆口/鑠金)
　篳輅藍縷(左宣十二欒武子曰楚自克庸以來在軍/無日不討軍實而申儆之訓之以篳輅藍)
　(縷以啟山林按是欒書語非士㑹語也二人皆稱武/子所以誤也又昭十二年右尹子革語亦有篳輅句)
　(皆是言語/非書事跡)
　衛青傳(史記賛大將軍不敢親附士大夫招賢者侵/人主之柄奉法遵職而已按其文全出蘓建)
　(口語史公運之為賛事舉/而傳文省矣故劉氏引之)
　孝文紀(漢書賛孝文皇帝約身弛民懐南越和匈奴/又吴王詐病而睗几杖專務德化按凡此數)
　(事本皆史記紀中正文班氏取以為賛/又一運化省筆之法故劉氏類引之)
　魯人以為敏(左文十五宋華耦来盟公與之宴辭曰/君之先臣督得罪於宋殤公名在諸侯)
　(之䇿臣承其祀其敢辱君魯人以為敏杜注無故揚/其祖惡是不敏魯人以為敏君子不與也按魯字之)
　(訓劉云禮記中亦有是註但大小戴記皆/無是語唯孔䟽有其文曰魯人魯鈍之人)
　眇秃跛(榖梁成元季孫行父秃晉郤克眇衛孫良夫/跛同時而聘于齊云云公羊成二客或跛或)
　(眇於是使跛者迓跛者眇者迓眇/者按史通所引是榖非公傳寫誤)
　口中無齒(漢書張蒼傳免相後口中無齒食乳按句/上無年老字又按本傳全録史記史記有)
　(老字無年字豈唐初寫/本漢書有此二字耶)
　一筌一目(魚豢典略云得烏者羅之一目也然張一/目之羅終不得鳥矣史通翻用其文然失)
　(之迫隘不若原文之善喻也/按魚豢之言本淮南說山訓)
　輪扁(荘子天道斵輪徐則甘而不固疾則苦而不入/不疾不徐得之於手而應於心口不能言按文)
　(兼使郢人運斤事/故曰不能語斤)
　伊摯(史記殷本傳伊尹名阿衡索隱孫子兵書伊尹/名摯孔安國亦曰伊摯吕覽本味伊尹説湯以)
　(至味曰鼎中之變精妙微纎口弗能言志/弗能喻按輪扁二句本文心神思篇成語)
夫飾言者為文編文者為句句積而章立章積而篇(一/多)
(目/字)成篇目既分而一家之言備矣釋(本章言叙事用晦/也先泛然説起)
古者行人出境以詞令為宗大夫應對以言文為主况
乎列以章句刋之竹帛安可不勵精雕餙傳諸諷誦者
哉釋(已上是/開勢)自聖賢述作是曰經典句皆韶夏言盡琳
瑯秩秩德音洋洋盈耳譬夫游滄海者徒驚其浩曠登
太山者但嗟其峻極釋(此層亦是/挑剔之文)必摘以尤最不知何
者為先然章句之言有顯有晦釋(此方㸃出章㫖又將/顯字剔晦字晦之云)
(者意到而/筆不到也)顯也者繁詞縟説理盡於篇中晦也者省字
約文事溢於句外然則晦之將顯優劣不同較可知矣
釋(測注在/晦一邉)夫能略小存大舉重明輕一言而巨細咸該
片(一作/三非)語而洪纎靡漏此皆用晦之道也釋(正提用晦/作起筆)
昔古(猶云/古昔)文義務却浮詞虞書云帝乃殂落百姓如喪
考妣(徳盛民/戴皆見)夏書云啟􁀾􁀾而泣予不子(憂國忘/家皆見)周書
稱前徒倒戈血流漂杵(紂虐民/憤皆見)虞書云四罪而天下咸
服(凶德公/心皆見)此皆文如濶略而語實周贍故覽之者初疑
其易而為之者(一無/者字)方覺其難固非雕蟲小技所能斥
苦(舊作斥非于文不/順當是斥苦之譌)其説也釋(此節從尚書/指出晦法)既而􁀫明
受(舊作/授)經師範尼父夫經以數字包義而傳以一句成
言雖繁約有殊而隱晦無異故其綱紀而言邦俗也則
有士㑹為政晉國之盜奔秦(政善/可知)邢遷如歸衛國忘亡
(安集/可知)其欵曲而言人事也則有(此下諸本多/譌詳注在後)犀革裹之
比及宋手足皆見(勇悶/可知)三軍之士皆如挾纊(感悦/可知)斯皆
言近而㫖逺辭淺而義深雖發語已殫而含意未盡使
夫讀者望表而知裏捫毛而辯骨覩一事於句中反三
隅於字外晦之時義不亦大哉釋(此節從左傳/指出晦法)洎班馬
二史雖多謝五經必求其所長亦時值斯語至若髙祖
亡蕭何如失左右手(史記淮隂侯傳/○倚任可知)漢兵敗績睢水為
之不流(史記項羽本紀/○敗形可知)董生乗馬三年不知牝牡(專業/可知)
翟公之門可張雀羅(凉態/可知)則其例也釋(此節從史漢指/出晦法正文扣)
(住/)自兹已降史道陵夷作者蕪音累句雲蒸泉湧其為
文(一作/史)也大抵編字不隻捶句皆雙修短取均竒偶相
配故應以一言蔽之(舊脱/之字)者輒足為二言應以三句成
文者必分為四句彌漫重㳫不知所裁是以處道(舊本/作承)
(祚/誤)受責於少期(原注魏書鄧哀王傳曰容貎姿美有殊/於衆故特見寵異裴松之曰一類之言)
(而分以為三亦/叙屬之一病也)子昇取譏於君懋(原注王劭齊志曰時/議恨邢子才不得掌)
(興魏之書悵怏温子昇亦若此而撰/永安記率是支言○支言舊譌六言)非不幸也釋(此節/撇盡)
(後史簡且不能更何處説起用晦耶今/試取諸史讀之信有八代之衰之歎也)葢作者言雖簡
略理皆要害故能踈而不遺儉而無闕譬如用竒兵者
持一當百能全克敵之功也若才乏儁頴思多昏滯費
詞既甚叙事纔周亦猶售鐵錢者以兩當一方成貿遷
之價也釋(此節雙/綰雙收)然則史漢已前省要如彼國晉已降
(原注國謂三國/志晉謂晉書也)煩碎如此必定其妍媸甄其善惡(此下/似有)
(脱/句)夫讀古史者明(一作/閲)其章句皆可詠歌(對晦而言故/須求明也明)
(字/勝)觀近史者恱(一作/得)其緒言直求事意而已(意無餘蓄/惟言句可)
(悦耳悦/字勝)是則一貴一賤不言可知無假搉揚而其理自見
矣釋(結是長言咏嘆之法○舊本二章装柄簡要義猶/可通隱晦直無理矣叙事正貴明顯而顧反之果)
(何説乎且隱晦豈文家美詞而與/簡要對舉乎决是妄填故削之)
　按右一章言叙事用晦也用晦之道尤難言之簡者
　詞約事豐晦者神餘象表詞約者猶有詞在神餘者
　唯以神行㡬㡬無言可説矣叙事至此豈復望之五
　經三史後哉故止得前幅舉似如尚書左傳史漢數
　條愜合章㫖向後著語便􁀙一鍼何也如所云不隻
　皆雙及處道子昇受責取譏諸注祗從煩省比量移
　置前章背靣亦得此則反拈互勘取道稍鬆亦彌見
　晦法入微無文對舉也故曰尤難言之
　言文(左襄二十五仲尼曰志有之言以足志文以足/言不言誰知其志言之無文行之不逺慎辭㢤)
　斥苦(荘子逸篇紼謳所生必於斥苦司馬彪注引紼/謳歌為力不齊而迫促之按本文葢竭力求及)
　(之/意)
　晉盜奔秦(左宣十六晉侯請於王以黻冕命士㑹將/中軍且為太傅於是晉國之盜逃奔於秦)
　如歸忘亡(左閔二僖之元年齊桓公遷邢於夷儀/二年封衛於楚丘邢遷如歸衛國忘亡)
　犀革(至/)挾纊(左莊十二宋萬弑閔公於䝉澤奔陳宋/人請萬於陳以賂陳人使婦人飲之酒)
　(而以犀革裹之比及宋手足皆見宋人醢之又宣十/二楚子伐蕭申公巫臣曰師人多寒王巡三軍拊而)
　(勉之三軍之士皆如挾纊○按本文於則有之下一/本云使婦人飲之酒以犀革裹之比及宋手足皆見)
　(援廟桷動於甍師人多寒王拊而巡之三軍之士皆/如挟纊一本削去援廟桷六字以宋人醢之蕭潰六)
　(字填之反覆叅觀二本皆謬何也章言用晦所引皆/含蓄句法此條神趣只在手足見如挾纊兩言而多)
　(贅冗文全乖晦體謬一也史通一書純用偶體此條/與盜奔邢遷作配而溢添援桷則體不均改綴蕭潰)
　(又義不屬謬二也再按援桷事見襄二十八此六字/似是犀革改本失刪彼文自餘羨句則縁後人夾注)
　(傳寫混入致兹乖謬耳既僭刋之仍列異本原文於/右難者曰三軍挟纊八字不太割截乎應之曰如歸)
　(忘亡八字連/綴上文否)
　不知牝牡(王訓故鄒子董仲舒勤學三年不窺園乗/馬不知牝牡按史記漢書止有不窺園一)
　(句/)
　可張雀羅(漢書汲鄭傳兩人中廢賔客益落先是下/邽翟公為廷尉賔客亦填門及廢門外可)
　(張雀羅後復為廷尉客欲往翟公大署其門曰一死/一生廼知交情一貧一富廼知交態一貴一賤交情)
　(廼/見)
　處道(晉書王沈字處道典著作與荀顗阮籍共撰魏/書多為時諱未若陳夀之實録也按本文句下)
　(原注本引裴評王沈書語或妄意裴是注三國者遂殊/改處道為承祚并改注内魏書為魏志而又脱去有)
　(於衆兩言使一類分三句無著傍頭/面全失矣亟是正之不憚多事云)
　子昇(魏書文苑傳温子昇字鵬舉永熙中散騎常侍/濟隂王暉業嘗云江左文人有顔延之謝靈運)
　(沈約任昉我子昇足以陵顔轢謝吐沈/含任宋游道集其文茟為三十五卷)
昔文章既作比興由生鳥獸以嫓賢愚草木以方男女
詩人騷客言之備矣釋(本章論叙事妄飾謂假古名以/飾今稱也首原比體所由興作)
(開/局)洎乎中代其體稍殊或擬(記作/儗)人必以其倫或述事
多比於古當漢氏之臨天下也君實稱帝理異殷周子
乃封王名非魯衛而作者猶謂帝家為王室公輔為王
臣盤(亦作/磐)石加建侯之言帯河申俾侯之誓(舊作/稱)而史
臣撰録亦同彼文章假託古詞翻易今語潤色之濫萌
於此矣釋(此節説到假古為飾自/漢初始而史亦因之)降及近古彌見其甚
至如諸子短書雜家小說論逆臣則呼為問鼎稱巨冦
則目以長鯨邦國初基皆云草昧帝王兆跡必號龍飛
斯並理兼諷諭言非指斥異乎㳺夏措詞南董顯書之
義也釋(此承前言諸名雖飾猶皆切/當况是雜書無闗國典也)如魏收代(元魏初/國號代)
史吴均齊(北/齊)録或牢籠一世或苞舉一家自可申不刋
之格言𢎞至公之正說而收稱劉氏納貢則曰來獻百
牢均叙元日臨軒必云朝㑹萬國夫以吴徴魯賦禹計
塗山持彼往事用為今説置於文章(不闗史/冊之文)則可施於
簡冊(謂/史)則否矣(一脱/矣字)釋(此折轉言若收均任修/國史恣行誇飾則妄矣)亦有方
以類聚譬諸昔人如王隱稱諸葛亮挑戰冀(一作/眞)獲曹
咎之利崔鴻稱慕容冲見幸為有龍陽之姿(拈事/猥䙝)其事
相符言之讜矣而盧思道稱邢卲䘮子不慟自東門吴
已來未之有也李百藥稱王琳雅得人心雖李將軍恂
恂善誘無以加也斯則虚引古事妄足庸音茍矜其學
必辨而非當者矣(此亦/未允)釋(此與下節皆兩層轉折○此/言諸所比擬王崔為得若盧)
(李則過/飾矣)昔禮記檀弓工言物始夫自我作故首剏新儀
前史所刋後來取證是以漢初立轊(當作/槥)子長(當作/孟堅)所
書魯始為髽丘明是記河橋可作元凱取騐於毛詩男
子有笄伯支逺徴於内則即其事也案裴景仁秦記稱
苻(世説注引裴/記本作符)堅方食撫盤而詬王劭齊志述(一有受紇/二字一有)
(受/字)洛干感恩脱㡌而謝及彦鸞(崔/鴻)撰以新史重規(李百/藥)
刪其舊録乃易撫盤以推案變脱㡌為免冠夫近世通
無案食殊俗不施冠冕直以事不類古改從雅言欲令
(一脱/令字)學者何以考時俗之不同察古今之有異釋(此以/制物)
(言亦兩層轉折若槥髽等皆有徴/若盤㡌等則不必假古為飾矣)又自羣雄竊據充牣
神州聲教稱名皆與諸華殊異至如翼犍(舊有/魏字)道武原
(舊作/所非)諱黑獺周文本名而伯起革(一譌/草)以他語德棻闕
而不載(考二史/皆不諱)葢厖降蒯聵字之媸也重耳黒臀名之
鄙也舊皆列(一譌/例)以三史傳諸五經未聞後進談講别
加刋定况齊丘(注語甚明/舊譌愁山)之(或譌/定)犢彰於載䜟(原注杜/臺卿齊)
(記載讖云首牛入西/谷逆犢上齊丘也)河邉之狗著於謡詠(原注王劭齊/志載謡云貛)
(貛頭團圞河中/狗子破爾菀也)明如日月難為葢藏此而不書何以示
後釋(此節乃推到無可飾者如犍獺謠讖/等諸名色不能飾而諱之亦飾也)亦有氏姓本
複減省從單或去万紐而留于(舊譌去万紉而留干/又譌去萬而留千)或
止存狄而除厙(如作存扶而除乞亦可/舊作存扶而除厚非)求諸自古罕聞
兹例釋(此因諱而類及之此雖非文士為政然/當時操史筆者固有憚煩從改之習也)昔夫子
有云文勝質則史故知史之為務必藉於文自五經已
降三史而往以文叙事可得言焉而今之所作(一多/者字)有
異於是其立言也或虚加練飾輕事雕彩或體兼賦頌
詞類俳優文非文史非史譬夫烏孫造室雜以漢儀而
刻鵠不成反類於鶩者也釋(結言史亦尚文/但虚設不可耳)
　按右一章論叙事妄飾也通㫖歸結在此為元髙宇
　文而作歴詳厥指一言詞令之出幅貟不可欺一言
　服物之制通稱不必變一言名號之傳謡讖不容揜
　所爭在僣與直非貪俗惡典也與言語篇同意論者
　不審㡬疑提塘邸抄彈詞賔白亦可班之國史矣豈
　謂是哉
　劉氏獻百牢(魏書太武帝太平真君十一年輿駕南/伐劉義隆使獻百牢貢其方物按用左)
　(傳哀七年㑹鄫語又見/雜説中篇佛貍入冦注)
　元日㑹萬國(按魏書太宗神瑞二年春正月賜附國/大渠帥朝嵗首者繒帛金罽有差而文)
　(乃言髙齊事考齊書無元日㑹萬國明文當/是臣僚賀表中語惜吴均齊録不可得見也)
　諸葛挑戰(魏志注晉陽秋曰諸葛亮冦於郿據渭水/南亮挑戰遺髙祖巾幗欲以激怒冀獲曹)
　(咎之利史記項羽紀項王謂大司馬曹咎曰謹守成/臯漢欲挑戰慎勿與戰漢果數挑椘軍戰楚軍不出)
　(使人辱之大司馬怒渡兵汜水/半渡漢擊之大破楚軍咎自剄)
　慕容冲(晉書載記苻堅滅燕慕容冲姊為清和公主/年十四有殊色堅納之寵冠後庭冲年十二)
　(亦有龍陽之姿堅又幸之姊弟專寵長安歌之曰一/雌復一雄雙飛入紫宮戰國魏䇿魏王與龍陽君共)
　(船而釣得為/王拂枕席)
　邢邵喪子(北齊書邢卲字子才飬孤子恕慈愛持深/在兖州有都信云恕疾便憂之顔色貶損)
　(及卒痛悼雖甚不再哭其髙情達識開遣滯累東門/吴以還所未有也戰國秦策梁人有東門吴者其子)
　(死而不憂其相室曰公子愛子也死而不憂何也東/門吴曰吾嘗無子無子之時不憂今與無子時同也)
　(奚憂/焉)
　王琳得人心(北齊書王琳字子珩鎮夀陽輕財愛士/得將卒之心既及於難當時田夫野老)
　(知與不知莫不為之欷歔流涕觀其誠信感物雖李/將軍之恂恂善誘殆無以加焉李將軍廣事具史記)
　(郭評子才䘮孤不慟何異於吴王琳/㑹葬于人李廣不啻豈為虚引故事)
　漢初立轊(漢書髙紀八年十一月令士卒從軍死者/為槥歸其縣縣給衣衾棺𦵏具注應劭曰)
　(槥小棺也郭評史通作轊轊車軸也又考/史記無此事當改云漢初立槥孟堅所書)
　魯始為髽(左襄四邾莒伐鄫臧紇救鄫敗於狐鮐國/人從䘮者皆髽魯於是乎始髽杜注髽麻)
　(髪合結也䘮多不能備凶服檀弓鄭注去纚而紤曰/髽纚黒韜紤音計按左傳合男女言檀弓以為婦人)
　(弔/也)
　作河橋(晉杜預傳預字元凱杜陵人預以孟津渡險/請建河橋於富平津議者以為殷周所都歴)
　(聖賢而不作者必不可立故也預曰造舟為梁則/河橋之謂也及橋成帝從百寮臨㑹舉觴屬預)
　男子笄(魏書劉芳字伯文彭城人北徙通直常侍王/肅之來奔也宴於華林肅語次曰古者婦人)
　(有笄男子則無䘮服男子冠而婦人笄芳曰冠尊故/奪其笄稱也非男子無笄禮内則稱子事父母雞初)
　(鳴櫛纚笄總男子有笄明矣肅以為然/時人號為劉石經按伯文北史作伯支)
　易盤以案(按裴之秦記崔之十六國書皆無攷晉載/記苻堅討姚萇萇軍渇有死者俄而降雨)
　(萇營三尺營外寸餘而已萇軍大振/堅方食去案怒曰天何故降澤賊營)
　變㡌為冠(北齊万俟普傳子洛字受洛干戰有功髙/祖親扶上馬洛干免冠稽首曰願出死力)
　(按北史亦同而/卲志亦無考矣)
　翼犍黒獺(魏書帝紀昭成帝諱什翼犍周書/帝紀文帝宇文氏諱㤗字黒獺)
　字媸名鄙(舊注厖降八凱中一人蒯聵衛莊公名刺/客傳亦有趙人蒯聵重耳晉文公名黒臀)
　(晉成公名成公之生也其母夢神規其臀以/黒曰使有晉國三而畀驩之孫故名曰黒臀)
　姓複從單(通鑑釋例魏之羣臣出代北者皆複姓孝/文遷洛改為單姓史患其煩皆從後姓今)
　(按北朝諸史亦非盡改其省改/之文於魏書官氏志具列之)
　去万紐留于(周書唐瑾仕魏為驃騎開府周文歎異/之賜姓萬紐于氏華岳頌碑結銜作万)
　(紐于墐魏書官氏志勿忸于氏後改為于氏通志氏/族略勿忸于疑與万紐于同愚按勿忸無他据而万)
　(紐有據疑魏志譌也又易万作萬北史/儒林樊深賜姓亦然則又傳寫者誤也)
　存狄除厙(舊作存扶除厚按官氏志無厚字連扶之/氏但有乞扶氏改為扶氏則似除厚應為)
　(除乞矣然乞之與厚聲形俱别不應譌轉乃爾再考/本志有庫狄氏後改為狄氏庫與厚狄與扶形俱相)
　(近或當是也又北齊臣如厙狄廽洛厙狄盛之屬多/广頭去㸃尤與厚字頭同廣韻厙始夜切姓苑有之)
　
　
　
　史通通釋卷六
欽定四庫全書
　史通通釋卷七　　　　　　無錫浦起龍撰
　　内篇
　　　品藻(第二十三/)
葢聞方以類聚物以羣分薰蕕不同器梟鸞不比翼若
乃商臣冒頓南蠻北狄萬里之殊也伊尹霍光殷年漢
日千載之隔也而世之稱悖逆則云商冒論忠順則曰
伊霍者何哉葢厥跡相符則雖隔越為偶奚必差肩接
(一作/步)武方稱連類者乎釋(篇首言品藻果允雖時地/不相及而人可類舉也)史
氏自遷固作傳始以品彚相從然其中或以年世迫促
或以人物寡鮮求其具體必同不可多得是以韓非老
子共在一篇董卓袁紹無聞二録豈非韓老俱稱述者
書有子名(韓非子/老子)袁董並曰英雄生當漢末用此為斷
麄得其倫亦有厥類衆夥宜為流别而不能定其同科
申其異品用使蘭艾相雜朱紫不分是誰之過歟葢史
官之責也釋(此節/總冒)案班書古今人表仰包億載旁貫百
家分之以三科定之以九等其言甚髙其義甚愜及至
篇中所列奚不類於其叙哉若孔門達者顔稱殆庶至
於他子難為等衰(通/差)今乃先伯牛而後曾参進仲弓而
退冉有(原注伯牛仲弓並在第二/等曾参冉有並在第三等)求諸折中厥理無聞
又楚王(楚武王/子文王)過鄧三甥(聃甥騅/甥飬甥)請(一作/欲)殺之鄧侯不
許卒亡鄧國(莊/六)今定鄧侯入下愚之上(原注即/第七等)夫寧人
負我為善獲戾持此致尤將何勸善如謂小不忍亂大
謀失於用權故加其罪是則三甥見機而作决在未萌
自當髙立標格寘諸雲漢何得止與鄧侯鄰伍列在中
庸下流而已哉(原注三甥皆/在第六等)又其叙晉文之臣佐也舟
之僑為上陽處父次之士㑹為下(原注舟之僑在第三/等陽處父在第四等)
(士㑹在/第五等)其述燕丹(一脱/丹字)之賔客也髙漸離居首荆軻亞
之秦舞陽居末(原注髙漸離在第四等荆軻在第五等/秦舞陽在第六等○事詳史記刺客傳)
斯並是非瞀亂善惡紛拏或珍瓴甋而賤璠璵或䇿駑
駘而捨騏驥以兹為監欲誰欺乎釋(此節專糾漢/書古今人表)又江
充息夫躬䜛謟惑上使禍延儲后毒及忠良論其姦凶
過於石顯逺矣而固叙之不列佞幸楊王孫祼𦵏悖禮
狂狷之徒考其一生更無他事而與朱雲同列(一有/仍字)冠
之傳首不其穢歟釋(因古今人表及到列傳分合就/班書作轉遞已下皆言傳類也)若
乃旁求别録側窺雜傳諸如此謬其累實多案劉向列
女傳載魯之秋胡妻者尋其始末了無才行可稱直以
怨懟厥夫投川而死輕生同於古冶殉節異於曹娥此
乃凶險之頑人强梁之悍婦(兩言/罪過)輒與貞烈為伍有乖
其實者焉釋(列女傳/一則)又嵇康髙士傳其所載者廣矣而
顔回蘧瑗獨不見書葢以二子雖樂道遺榮安貧守志
而拘忌名教未免流俗也(揣薄周孔/者之意)正如董仲舒揚子
雲亦鑚仰四科馳驅六籍漸孔門之教義服魯國之儒
風(亦是誦述/禮法者)與此何殊而並可甄録夫回瑗可棄而揚
董獲升可謂識二五而不知十者(一本誤/作百字)也釋(髙士傳/一則○)
(已上二書非國/史盖類而及之)爰及近代史臣所書求其乖失亦往往
而有借如陽瓉効節邉城捐軀死敵當有宋之代抑劉
卜之徒歟(原注劉謂劉康/祖卜謂卜天與)而沈氏竟不别加標牓唯寄
編於索虜篇内紀僧珍(南齊書及南/史並作僧真)砥節礪行終始無
瑕而蕭氏乃與羣小混書都以恩幸為目王頍文章不
足武藝居多躬詣戚藩首階逆亂撰隋史者如不能與
梟感並列(原注隋世皆以/楊𤣥感為梟感)即宜附出楊諒傳中輙與詞
人共編吉士為伍(原注隋書列王/頍在文苑傳也)凡斯纂録豈其類乎
釋(此節收歸國史謂沈蕭令/狐諸書類多分配未當也)子曰以貌取人失之子羽
以言取人失之宰我光武則受誤於龎萌曹公則見欺
於張邈事(一無/事字)列在方書(句有/脱字)惟善與惡昭然可見不
假許郭之深鑒裴王之妙詧而作者存諸簡牘不能使
善惡區分故曰誰之過歟史官之責也釋(此節推到作/者識鑒應前)
(作/繳)夫(一作/矣)能申藻鏡(一多/區字)别流品使小人君子臭味得
朋上智中庸等差有叙則懲惡勸善永肅將來激濁揚
清鬱為不朽者矣
　按班史人表老手判之只銷一語曰不作可耳他所
　論列亦恐更僕未易盡也品藻非直論史直論人矣
　論人者衡懸鑑照平明葢難一挂百漏拈放何主愚
　恐是篇輕犯棘叢○髙士傳一節非欲其攀載顔蘧
　乃譏其冒收揚董也史通此類文法甚多解者勿誤
　商冒(商臣楚成王太子王後欲立少子軄商臣以宮/甲圍王王縊遂自立見左傳文元年冒頓匈奴)
　(頭曼太子頭曼愛後閼氏子欲立之冒頓射殺頭曼/自立事見史記匈奴傳按此二逆連舉見宋明帝詔)
　伊霍(漢書霍光字子孟位大司馬大將軍昭帝崩亡/嗣承皇太后詔迎昌邑王賀賀即位行淫亂光)
　(憂懣田延年曰伊尹相殷廢太甲㠯安宗廟後丗稱/其忠將軍若能行此亦漢之伊尹也光即白太后詔)
　(歸賀昌邑立孝宣皇帝晉景紀伊尹/放太甲以寧殷霍光廢昌邑以安漢)
　三科九等(漢書古今人表叙云可與為善不可與為/惡是謂上智可與為惡不可與為善是謂)
　(下愚可與為善可與為惡是/謂中人因兹㠯列九等之序)
　晉之臣佐(左僖二十七八晉文作三軍魏犨為戎右/圍曹魏犨傷於胸立舟之僑以為戎右城)
　(濮之戰舟之僑先歸晉侯殺之以殉於國又文五晉/陽處父聘於衛寗嬴從之及温而還其妻問之嬴曰)
　(以剛天為剛德猶不干時况在人乎/是以去之又士㑹見叙事用晦篇)
　江充息夫躬(纂舊注江充幸於武帝造巫蠱殺太子/息夫躬幸於哀帝上變告東平王雲造)
　(詐諼之策按漢書二/人與蒯通伍被同傳)
　石顯(漢書佞幸傳石顯少坐法腐刑元帝委㠯政事/為人巧慧習事能探得人主微指内深賊持詭)
　(辯㠯中/傷人)
　楊王孫(漢書楊王孫者孝武時人學黄老之術病且/終令其子臝𦵏為布囊盛尸入地七尺既下)
　(從足引脱其/囊以身親土)
　秋胡妻(列女傳潔婦者魯秋胡子妻也納之五日去/而宦於陳五年乃歸未至家見路傍婦人採)
　(桑秋胡子悦之下車謂曰力田不如逢豐年力桑不/如見國卿吾有金願以與夫人婦人不願秋胡子遂)
　(去至家母喚婦至乃向採桑者也婦曰子束髪辭親/五年乃還當馳驟疾至今乃悦路傍婦人而下子之)
　(􁔾是亡母也不孝好色淫佚不義妾不忍見遂去投/河而死按傅𤣥詩彼夫既不淑此婦亦太剛兩言最)
　(允劉殊/失平)
　古冶(晏子春秋公孫棲田開疆古冶子事景公勇而/無禮晏子言於公餽之二桃公孫棲田開疆曰)
　(吾勇不若子功不逮子取桃不讓是貪也然而不死/無勇也皆反其桃契領而死古冶子曰二子死之吾)
　(獨生不仁亦/契領而死)
　曹娥(後漢列女傳孝女曹娥上虞人父盰為巫祝五/月五日於縣江泝濤迎婆娑神溺死不得屍娥)
　(年十四沿江號哭旬有七日投江死縣長度尚為立/碑注㑹稽典録曰度尚弟子邯鄲淳作碑文後蔡邕)
　(題八字曰黄娟幼婦外孫韲臼晉隱逸傳夏/統曰曹娥德過梁宋國人為歌河女之章)
　識二五不知十(梁書劉峻傳峻著辯命論曰言而非/命有六蔽焉靡顔膩理哆噅顣顣形)
　(之異也朝秀辰終龜鶴千歳年之殊也聞言如響智/昏菽麥神之辨也知三者定乎造化榮辱之境獨曰)
　(由人是知二五而未識于十/其蔽一也葢用越丗家語)
　陽瓚(宋書索虜傳永初三年虜悉力攻滑臺城城東/北崩壞王景度出奔景度司馬陽瓉堅守不動)
　(衆潰抗節不/降為虜所殺)
　劉卜(宋書劉康祖傳太祖大舉北伐康祖軍出許洛/㑹厙仁真相及於尉氏大戰一日一夜矢中頸)
　(死虜傳康祖首示彭城靣如生又元凶傳元凶劭文/帝長子也元嘉三十年劭齋帥張超之手行弑劭進)
　(至合殿中閤太祖左細仗主/卜天與攻劭於東堂見殺)
　紀僧珍(南齊恩倖傳紀僧真少隨蕭思話及其子惠/開惠開罷益州不得志僧真事之愈謹惠開)
　(曰我子弟異才政是諱耳僧真憶其言乃請事太祖/太祖頓新亭賊突入東門僧真與左右拒戰賊退除)
　(南臺御史僧真容貌言吐雅有/士風按真作珍誤諱謂道成也)
　王頍(隋書文學傳王頍字景文通經曉兵法有縱横/之志授漢王諒府諮議叅軍諒潜有異志文帝)
　(崩舉兵反多頍計也楊素至蒿澤頍謂其子曰氣候/殊不佳於是自殺又庶人諒傳髙祖幼子漢王諒字)
　(德章出為并州總管諒自以所居天下精兵處有異/圖既反王頍曰王所部將吏家屬盡在闗西宜長驅)
　(亰都所謂迅雷不及掩耳及楊素襲蒿澤諒/欲還師頍諫不從窮蹙降除名為民絶屬籍)
　龎萌張邈(萌見載文篇魏志邈傳邈字孟卓太祖袁/紹皆與邈友紹既為盟主使太祖殺邈太)
　(祖不聼曰孟卓親友也邈畏太祖終為紹擊已心不/自安太祖將陳宮等共謀叛説邈曰此亦縱横之一)
　(時也邈從之遂以其衆迎呂布據濮陽二年間自為/其下所殺評曰昔光武謬於龎萌近魏祖亦蔽於張)
　(邈知人則哲/惟帝難之)
　許郭(後漢書郭太字林宗太原人性明知人好奬訓/士類許劭字子將汝南人少峻名節好人倫多)
　(所賞識故天下言/㧞士者咸稱許郭)
　裴王(晉書裴秀従弟楷字叔則明悟有識量少與王/戎齊名吏部郎闕文帝問其人於鍾㑹㑹曰裴)
　(楷清通王戎簡要皆其選也又王戎字濬仲/神彩秀徹裴楷目之曰戎眼爛爛如巖下電)
　　　直書(第二十四○直/書一作直言誤)
夫人禀五常士兼百行邪正有别曲直不同若邪曲者
人之所賤而小人之道也正直者人之所貴而君子之
德也然世多趨邪而棄正不踐君子之跡而行由(一本/由作)
(曲又多自/陷二字)小人者何哉語曰直如弦死道邉曲如鈎反
封侯故寧順從以保吉不違忤以受害也釋(泛從直道/不伸説起)
况史之為務申以勸誡樹之風聲其有賊臣逆子滛君
亂主茍直書其事不掩其瑕則穢跡彰於一朝惡名被
於千載(一作/古)言之若是吁可畏乎釋(此貼到作史者直/道彰則為惡者懼)
(矣振起/下文)夫為於可為之時則從為於不可為之時則凶
如董狐之書法不隱趙盾之為法受惡彼我無忤行之
不疑然後能成其良直擅名今古至若齊史之書崔弑
馬遷之述漢非韋昭仗正於吴朝崔浩犯諱於魏國或
身膏斧鉞取笑(一有於/字下同)當時或書填坑窖無聞後代夫
世事如此而責史臣不能申其強項之風勵其匪躬之
節盖亦難矣是以張儼發憤私存嘿記之文孫盛不平
竊撰遼東之本以兹避禍幸獲兩(舊作/而誤)全足(舊作/是誤)以驗
世途之多隘知實録之難遇耳釋(此節暢言古道既逺/醜正實多作者畏避)
(詭隨為通/篇正嘅)然則歴考前史徴諸直詞雖古人糟粕真偽
相亂而披沙揀金有時獲寳案金行(晉/)在歴史氏尤多
當宣(懿/)景(師/)開基之始曹馬搆紛之際或列營渭曲見
屈武侯或發仗雲臺取傷成濟陳夀王隱咸杜口而無
言陸機虞預各栖毫而靡述至習鑿齒乃申以死葛走
(舊有/生字)達之説(疑脱干令升/亦斥以六字)抽戈犯蹕之言歴代厚誣一
朝如(一作/始)雪考斯人之書事葢近古之遺直歟釋(此節/實拈)
(晉初事人多曲諱/得習干而一彰也)次有宋孝王風俗傳王劭齊志其叙
述當時亦務在審實案于時河朔(謂元/魏)王公箕裘未隕
鄴城(謂髙/齊)將相薪構仍存而二子書其所諱曾無憚色
剛亦不吐其斯人(一本人字作/之謂二字)歟釋(此節用虚運見貴/胄方多二子不阿)
(其上丗也○已上二節/總對直道難行發意)葢烈士狥名壯夫重氣寧為蘭
摧玊折不作瓦礫長存若南董之仗氣直書不避强禦
韋崔之肆情奮筆無所阿容雖周身之防有所不足而
遺芳餘烈人到於今稱之與夫王沈魏書假回邪以竊
位董統燕史持謟媚以偷榮貫三光而洞九泉曽未足
喻其髙下也釋(末乃浩然唱/歎自寄素懐)
　按此篇與忤時同㫖低囬史筆表襮直材非黏論也
　其以矜作手正以概時情也文有形有神讀者神遇
　句外是為得之彼扣槃捫燭者難與説日也
　直如弦四句(樂府集郭茂倩注云後漢書/五行志順帝之末京都童謠)
　為於可為二句(揚雄解/嘲中語)
　董狐(左宣二晉趙穿攻靈公於桃園宣子未出山而/復太史書曰趙盾弑其君以示於朝宣子曰嗚)
　(呼我之懐矣自貽伊慼其我之謂矣孔子曰董狐古/之良史也書法不隱趙宣子古之良大夫也為法受)
　(惡惜乎越/竟乃免)
　書崔弑(左襄二十五齊崔杼弑公以説於晉太史書/曰崔杼弑其君崔子殺之其弟嗣書而死者)
　(二人其弟又書乃舎之南史氏聞太/史盡死執簡以往聞既書矣乃還)
　述漢非(後漢蔡邕傳王允曰武帝不殺司馬遷使謗/書流於後世章懐注凡史官記事善惡必書)
　(謂遷所著史記但是漢家不善之/事皆為謗也非獨指武帝之身也)
　韋昭仗正(見本紀篇𢎞/嗣吴史注)
　崔浩犯諱(魏書崔浩字伯淵清河人博覽經史𤣥象/隂陽百家之言無不闗綜爵東郡公拜太)
　(常卿神䴥二年詔撰國書北史本傳著作令史閔堪/郄摽謟事浩請立石銘載圖史以彰直筆浩書國事)
　(備而不典而石銘顯在衢路北/人忿毒搆浩於帝帝怒誅浩)
　張儼嘿記(張儼見載文篇注隋經籍志/嘿記三卷吴大鴻臚張儼撰)
　遼東本(晉書孫盛撰晉陽秋詞直而理正桓温見之/謂盛子曰枋頭誠為失利何至乃如尊君所)
　(説此史行闗君門戸事諸子改之盛寫兩定本寄於/慕容儁大元中孝武博求異聞始於遼東得之以相)
　(考校多有不/同書遂兩行)
　金行(注見斷/限篇)
　渭曲見屈(蜀志諸葛亮傳亮據武功五丈原與司馬/宣王對於渭南其年卒于軍松之注漢晉)
　(春秋曰楊儀等整軍而出百姓奔告宣王宣王追焉/姜維令儀反旗鳴鼓若將向宣王者宣王乃退不敢)
　(偪儀結陣而去百姓為之/諺曰死諸葛走生仲達)
　雲臺取傷(魏志髙貴鄉公紀注云漢晉春秋曰帝召/王經等謂曰司馬昭之心路人所知也當)
　(自出討之經曰宿衛空闕兵甲寡弱禍殆不測帝出/懐中版令投地曰行决矣賈充逆戰帝自用劒太子)
　(舎人成濟曰事急矣當云何充曰畜飬汝等正為今/日濟即前刾帝刅出于背又魏氏春秋曰帝自將冗)
　(從僕射李昭等下陵雲䑓鎧仗授兵出討又按/抽戈犯蹕亦見本注乃干寶晉紀語非出習書)
　董統燕史(外篇正史篇後燕建興元年董統受詔草/創後書三十卷按是書隋唐二志皆不載)
　(縁其後范亨等合諸燕史并成一書/而董書遂逸也范亨書二志載之)
　　　曲筆(第二十五/)
肇有人倫是稱家國父父子子君君臣臣親踈既辨等
差有别葢子為父隱直在其中論語之順也略外别内
掩惡揚善春秋之義也自兹已降率由舊章史氏有事
渉君親必言多隱諱雖直道不足而名教存焉釋(首用/諱尊)
(諱親似曲而直者/翻起此䖏曲字)其有舞詞弄札飾非文過若王隱虞
預毁辱相凌子野休文釋紛相謝(一作/射誤)用舎由乎臆説
威福行乎筆端斯乃作者之醜行人倫所同疾也釋(此/與)
(下節標出二種曲筆○/此種偏私意見之曲也)亦有事每憑虚詞多烏有或假
人之美藉為私惠或誣人之惡持報已讎若王沈魏録
濫述貶甄之詔陸機晉史虚張拒葛之鋒班固受金而
始書陳夀借米而方傳此又記言之奸賊載筆之凶人
(下字/􁄞狠)雖肆諸市朝投畀豺虎可也釋(此種恩讐賄賂之/曲也○其言憤激)
(意已對/著魏收)然則史之不直代有其書茍其事已彰則今無
所取(謂前人/説過)其有往賢之所未察來者之所不知今略
廣異聞用標先覺釋(上二種標作提/頭此數語挈下)案後漢書更始傳
稱其懦弱也其初即位南面立朝羣臣羞愧流汗刮席
不敢視夫以聖公身在㣲賤已能結客報讎避難緑林
名為豪傑安有貴為人主而反至於斯者乎將作者曲
筆阿時獨成光武之美䛕言媚主用雪伯升之怨也且
中興之史出自東觀或明皇(即明/帝)所定或馬后攸刋而
炎祚靈長簡書莫改遂使他姓追撰空傳偽録者矣釋
(此揣後漢之/曲詆更始也)陳氏國志劉後主傳云蜀無史職故災祥
靡聞案黄氣見於秭歸羣烏墮於江水成都言有景星
出益州言無宰相氣若史官不置此事從何(一作/何從)而書
(一多/之字)葢由父辱受髠故加兹謗議者也釋(此揣蜀志之/曲議諸葛也)
古者諸侯並爭勝負無恒而他善必稱已惡不諱逮乎
近古(一作/丗)無聞至公國自稱(一作/謂)為我長家相謂為彼
短而魏收以元氏出於邉裔見侮諸華遂髙自標舉比
桑乾(元魏開/國處)於姬漢之國曲加排抑同建鄴於蠻貊之
邦夫以敵國相讎交兵結怨載諸移檄用可致誣列諸
緗素(謂/史)難為妄説茍未逹此義安可言於史邪釋(前范/陳二)
(曲皆意想出之此乃顯刾/魏收誇抑之曲其文未了)夫史之曲筆誣書(句/)不過一
二(句/)語其罪負(一作/負罪)為失已多而魏收雜以寓言殆將
過半固以(王本/作知)倉頡已降罕見其流而李氏齊書稱為
實録者何也葢以重規(李百/藥字)亡考未達伯起以公輔相
加字出大名(一誤/作若)事同元歎既無德不報故(舊多/以字)虚美
相酬然必謂昭公知禮吾不信也釋(加此一層仍是刾/魏其言百藥曲推)
(非本意/所屬)語曰明其為賊敵乃可服如王劭之抗詞不撓
可以方駕古人而魏收持論激揚稱其有慚正直夫不
彰其罪(謂於卲所著諸/史無所指實)而輕肆其誅此所謂兵起無名
難為制勝者尋此論之作葢由君懋書法不隱取咎當
時或有假手史臣以復私門之恥不然何惡直醜正盜
憎主人之甚乎釋(再加一層亦是刾魏非讃卲也收書/劉之所深惡故重斥之刾魏之文至)
(此方了○自夫史之曲筆至此一/本錯簡在鑒識篇彈射矣之下)葢霜雪交下始見貞
松之􁄐國家喪亂方驗忠臣之節若漢末之董承耿紀
(曲在/魏)晉初之諸葛母(一作毌/音貫)丘(曲在/晉)齊興而有劉秉(一/譌)
(作/康)袁粲(曲在/齊)周滅而有王謙尉迥(曲在/隋)斯皆破家徇國
視死猶生而歴代諸史皆書之曰逆將何以激揚名教
以勸事君者乎古之書事也令賊臣逆子懼今之書事
也使忠臣義士羞若使南董有靈必切齒於九泉之下
矣釋(此節羅舉諸史之曲凡前朝/末造之忠義率多受枉也)自梁陳已降隋周而
往諸史皆貞觀年中羣公所撰近古易悉情偽可求至
如朝廷貴臣必父祖有傳考其行事皆子孫所為而訪
彼流俗詢諸故老事有不同言多爽實昔秦人不死驗
苻生之厚誣蜀老猶存知葛亮之多枉斯則自古所歎
豈獨於今哉釋(此節脱到當時勅修前史/仍不免瞻徇貴胄之曲也)葢史之為用
也記功司過彰善癉惡得失一朝榮辱千載茍違斯法
豈曰能官但古來唯聞以直筆見誅不聞以曲詞獲罪
是以隱侯(沈/約)宋書多妄蕭武(梁/武)知而勿尤伯起魏史不
平齊宣覽而無譴故令史臣得愛憎由已髙下在心進
不憚於公憲退無媿於私室欲求實録不亦難乎嗚呼
此亦有國家者所宜懲革也釋(篇末歸到功罪失平勸/懲倒置斯為探本深言)
(益透前篇/寄慨隱𠂻)
　按昌黎人旤天殃之説戒心不小懼曲也評者有意
　斥劉因而悉力怙史夫古人往矣信否何憑秉史筆
　者讀之能勿知懼○聖公刮席一段與曩言宜列帝
　紀相因其言誠别然論人於成敗之間代興之㑹疑
　案正自可存○史通歸美王卲書果於犯衆忌而不
　去口何耶葢觀齊丘之讖齧索之謠類於其書見之
　推此而知近膩辭夥匿瑕地尠召怒深矣彼隋書一
　傳懸詆其著書而獨牓其謟語果盡生平耶卲即未
　云佳士史亦豈無憎詞李安平叙崔浩被誅訾其所
　著曰備而不典備者弗隱也不典者無飾也率是道
　也亦憎詞也知㡬之在史曹徑情載筆以此忤時激
　而為言言及君懋則進之及伯起則揮之伯起者尤
　工為飾者也所揮在飾即所進在無飾河上之歌曰
　同病相憐此之謂與
　虞預相凌(晉書王隱傳大興初令隱撰晉史時著作/郎虞預私撰晉書而生長東南不知中朝)
　(事數訪於隱并借隱所著書盜寫之/後更疾隱形於顔色隱竟以謗免歸)
　休文釋紛(南史裴子野曽祖松之齊永明末沈約撰/宋書稱松之已後無聞焉子野更撰為宋)
　(略二十卷其叙事評論多善而云戮淮南太守沈/璞以其不従義師故也沈懼徒跣謝之請兩釋焉)
　王沈濫述貶甄(晉書王沈傳髙貴鄉公將攻文帝召/沈告之沈馳白帝不忠於主甚為衆)
　(論所非按沈所撰魏書已逸述甄事無考郭評/沈不忠於魏故甄后之貶濫述其事彰曹醜也)
　陸機虚張拒葛(陸機有晉三祖紀見本紀篇按晉書/宣紀魏太和五年及青龍二年懿凡)
　(兩拒蜀/丞相亮)
　受金借米(班生受金陳夀求米見史官建置篇栁虬/注困學記聞受金事未詳予考陳夀傳有)
　(謂丁廙子覔千斛米丁不與竟不立傳之説但/有或云二字或之者疑之也恐亦未可盡信)
　伯升之怨(後漢書齊武王演字伯升光武長兄也王/莽簒漢兵革並起伯升部署賔客自稱柱)
　(天都部聖公即位拜伯升大司徒及伯升㧞宛光武/破王尋王邑兄弟威名益盛更始君臣謀誅伯升害)
　(之/)
　明皇所定(後漢東平王蒼傳顯宗永平十五年行幸/東平帝以所作光武本紀示蒼蒼因上光)
　(武受命中興頌帝甚善/之按顯宗明帝廟號)
　馬后攸刋(後漢皇后紀顯宗明德馬皇后伏波將軍/援小女也肅宗即位尊之曰皇太后自撰)
　(顯宗起居注削去兄防叅醫藥事曰吾/不欲令後世聞先帝數親后宫之家)
　蜀無史軄(後主傳評國不置史注紀無/官是以行事多遺灾異靡書)
　黄氣見秭歸(先主傳章武二年先主軍秭歸於猇亭/駐營黄氣見自秭歸十餘里中廣數十)
　(丈/)
　羣烏墮江水(後主傳注漢晉春秋曰江陽有烏從江/南飛渡江北不能達墮水死者以千數)
　有景星出(後主傳景耀元年史官言/景星見於是大赦改元)
　無宰相氣(費褘傳延熙十四年夏成都/望氣者曰都邑無宰相氣)
　父辱受髠(晉書陳夀傳夀父為馬謖叅軍謖為諸葛/亮所誅夀父亦坐被髠夀為父立傳謂亮)
　(將略非長無應敵之/才議者以此少之)
　李稱實録(語見浮詞/篇原注)
　公輔大名(北史李百藥父德林少孤未有字魏收謂/之曰卿識度必至公輔吾以此字卿王訓)
　(故左傳云魏大名也故云/按大名句見左傳閔元)
　元歎(吴志顧雍傳雍字元歎蔡伯喈嘗避怨於吴雍/從學琴書注江表傳曰伯喈謂曰卿必成名今)
　(以吾名與卿故雍與伯喈同名也又/吴録曰言為伯喈所歎故以為字焉)
　惡直醜正(語見左傳/昭二十八)
　盜憎主人(家語觀周盜憎主人民怨其上君子知天/下之不可上也故下之亦見左傳成十五)
　董承耿紀(蜀志先主同曹公還許時獻帝舅車騎將/軍董承辭受帝衣帯詔當誅曹公先主遂)
　(與承等同謀魏武紀備之未東也隂與董承䓁謀反/舉兵屯沛五年承等謀洩伏誅按耿紀攻許燒營見)
　(因習篇又魏武紀注三輔决録曰紀字季行為丞相/掾又獻帝春秋曰收紀等將斬之紀呼魏王名曰恨)
　(吾不自主意竟/為羣兒所誤耳)
　諸葛母丘(諸葛誕見因習篇晉景紀正元二年魏鎮/東大將軍毌丘儉揚州刺史文欽舉兵作)
　(亂矯太后令移檄郡國為壇盟於西門之外帥衆六/萬渡淮而西帝征之儉聞欽敗宵遁安風津都尉追)
　(斬之魏志誕儉傳誕字公休儉字仲恭儉都督揚州/反敗見夷滅誕不自安朝廷徴知徴誕為司空誕愈)
　(恐遂反按王應麟曰儉誕䓁千載有生氣矣故鄭漁/仲有晉史黨晉之言又按通志略母丘以邑為氏無)
　(貫/音)
　劉秉袁粲(宋書袁粲傳粲字景倩與齊王劉秉平決/萬機順帝即位詔移石頭時齊王功髙天)
　(命有歸粲宻有異圖劉秉宋代宗室與粲相結謀克/日矯太后令使攻齊王事洩齊王遣軍主戴僧靜向)
　(石頭僧靜挺身暗往粲子最覺有異人以身衛粲僧/靜直前斬之父子俱殞其後並誅秉秉事在宗室傳)
　王謙尉迥(亦見因/習篇)
　秦人不死(未/詳)
　蜀老猶存(未詳按困學紀聞云蜀老猶存知葛亮之/多枉武侯事蹟湮没多矣然則蜀老事王)
　(氏亦未有/所考也)
　　　鑒識(第二十六/)
夫人識有通塞神有晦明毁譽以之不同愛憎由其各
異葢三王之受謗也值魯連而獲申五霸之擅名也逄
孔宣而見詆斯則物有恒準而鑒無定識欲求銓覈得
中其唯千載一遇乎釋(篇意論鑒古不明之失/首以明者難遇領局)况史傳
為文淵浩(一作/源)廣博學者茍不能探賾素隱致逺鉤深
烏(一作/焉)足以辨其利害明其善惡釋(從鑒人擘/歸鑒史)觀左氏
之書為傳之最而時經漢魏竟不列於學官儒者皆折
此一家而盛推二傳夫以丘明躬為魯史受經仲尼語
世則並生論才則同恥(一作/體非)彼二家者師孔氏之弟子
預達者之門人才識本殊年代又隔安得持彼傳説比
兹親受者乎加以二傳理有乖僻言多鄙野方諸左氏
不可同年故知膏肓墨守乃腐儒之妄述賣餅太官誠
智士之明鑒也釋(此節以左傳言其抑沒/之久由於明鑒者少也)逮史漢繼作
踵武相承王充著書既甲班而乙馬張輔持論又劣固
而優遷(原注王充謂彪文義浹備紀事詳贍觀者以為/甲以太史公為乙也張輔名士優劣論曰丗人)
(稱司馬遷班固之才優劣多以班為勝余以為史遷叙/三干年事五十萬言班固叙二百年事八十萬言煩省)
(不敵固之不/如遷必矣)然此二書雖互有修短逓聞(一作/有)得失而
大抵同風可為連類釋(自此已下以班馬/言○先列平論)張晏云遷歿
後亡龜䇿日者傳禇先生補其所(一無/所字)缺言詞鄙陋非
遷本意案遷所撰五帝本紀七十列傳稱虞舜見阨遂
匿空而出宣尼既殂門人推奉有若(此二事又於/暗惑篇論之)其言
之鄙又甚於兹安得獨罪禇生而全宗馬氏也釋(一條/論馬)
(對鑒者立説是/駮張非抑馬也)劉軌思商㩁漢史雅重班才惟譏其本
紀不列少帝而輒編髙后案𢎞非劉氏而竊養漢宫時
天下無主(一作/君)呂宗稱制故借其歳月寄以編年而野
雞行事自具外戚譬夫成(周成/王)為孺子史刋攝政(一作/正)
之年厲亡流彘歴紀共和之日而周召二公各丗家有
傳(句必有誤詳此句/當云各有丗家)班氏式遵曩例殊合事宜豈謂
雖濬發於巧心反受嗤於拙目也釋(一條論班亦對鑒/者立説是駮劉非)
(揚班也○右通/史漢為一大節)劉祥撰宋書序(一脱/序字)録歴説(一作/序)諸家
晉史其略云法盛中興荒莊(草盛貌/一作拙)少氣王隱徐廣淪
溺罕華夫史之叙事也當辯而不華質而不俚其文直
其事核若斯而已可也(一作/矣)必令同文舉之含異(疑當/作末)
(異/)等公幹之有逸如子雲之含章類長卿之飛藻此乃
綺揚繡合雕章縟彩欲稱實録其可得乎以此詆訶知
其妄施彈射矣釋(此節列諸晉史亦對鑒者説亦是駮/劉非優劣諸史也○一本此下入前)
(篇夫史一/段恐非)夫人廢興時也窮達命也而書之為用亦復
如是葢尚書古文六(一作/七)經之冠冕也春秋左氏三傳
之雄霸也而自秦至晉年踰五百其書隱沒不行於世
既而梅氏寫獻(一作/狀)杜侯訓釋然後見重一時擅名千
古若乃(一無若乃二字/一止有乃字)老經撰於周日莊子成於楚年
遭文景而始傳值嵇阮而方貴若斯流者可勝紀哉故
曰廢興時也窮逹命也適使時無識寳丗缺知音若論
衡之未遇伯喈太𤣥之不逢平子逝將煙燼火滅泥沈
雨絶安有歿而不朽揚名於後世者乎釋(末節仍以鑒/識難遇感慨)
(攝全/篇)
　按曲筆以恩怨廢興言鑒識以明暗異同言曲筆是
　史之書人鑒識是人之辨史兩篇本無一語相混錯
　簡二百字持此判之
　三王獲申(文選曹子建與楊德祖書曰昔田巴毁五/帝罪三王一旦而服千人魯連一説使終)
　(身杜口注説/見魯連子)
　五霸見詆(漢董仲舒傳仲尼之門五尺之童羞/稱五伯為其先詐力而後仁誼也)
　左氏不列學官(隋經籍春秋志左氏漢初出張蒼家/本無傳者文帝時賈誼為訓詁其後)
　(劉歆欲立於學諸儒莫應建武中韓歆陳元訟之乃/以李封為左氏博士封卒遂罷至晉時杜預為集解)
　(盛行而公羊/榖梁浸微)
　膏肓墨守(後漢儒林傳何休字卲公任城人也太傅/陳蕃辟之以叅政事作公羊解詁又作公)
　(羊墨守左氏膏肓穀梁廢疾鄭𤣥傳𤣥隱修絰業乃/發墨守鍼膏肓起廢疾休見而嘆曰康成入吾室操)
　(吾矛以/伐我乎)
　賣餅太官(魏略嚴翰善公羊春秋時鍾繇好左氏謂/左氏為太官厨公羊為賣餅家數與翰㑹)
　(辨析/長短)
　王充著書(後漢本傳充字仲任師事班彪著論衡八/十五篇注袁山松曰充作論衡中土未有)
　(傳者蔡邕入吴始得/之恒秘玩以為談助)
　張輔持論(晉書本傳輔字丗偉御史中丞論班固/司馬遷云云按所論凡五則文煩不録)
　褚先生補(史記裴注漢書音義曰十篇有録無書張/晏曰遷沒後亡景紀武紀漢興將相年表)
　(禮樂律書三王丗家日者龜䇿傳靳蒯列傳元成/之間褚先生補缺日者龜䇿言辭鄙陋非遷本意)
　劉軌思(北齊儒林傳劉軌思説詩甚精故其鄉曲多/為詩者仕齊國子博士按傳不載論史之文)
　野雞(封禪書野雞夜雊注如淳曰野/雞雉也呂后名雉故曰野雞)
　巧心拙目(語見陸/禨文賦)
　劉祥(南齊書劉祥字顯徵性韻剛踈宋丗解褐撰宋/書譏斥禪代上銜而不問後徙廣州按後周亦)
　(有劉祥字休徴以字行劉璠子也繕定/梁典與此無涉郭本誤引王本刋正)
　徐廣(見左傳家/徐賈注)
　文舉公幹(後漢書孔融字文舉魯國人為北海相魏/志東平劉楨字公幹魏文帝典論今之文)
　(人魯國孔文舉氣體髙妙理不勝辭又云文本/同而末異又與吴質書公幹有逸氣但未遒耳)
　子雲長卿(漢書揚雄字子雲蜀郡人好深沈之思先/是蜀有司馬相如作賦甚𢎞麗雄常擬之)
　(㠯為式又司馬相如字長卿相如奏賦/天子大悦飄飄有凌雲氣㳺天地之間)
　梅氏寫獻(隋經籍尚書志孔安國以古文開其篇第/成五十八篇晉丗秘府所存永嘉之亂並)
　(亡至東晉豫章内史梅賾始得安國之傳奏之又闕/舜典一篇齊建武中吴姚興方於大桁市得其書奏)
　(上多二十八篇於是始列國學按丗説方正篇梅頤/豫章太守其字仲真見注晉諸公讃似即其人賾與)
　(頤未知/孰是)
　杜侯訓釋(杜預為春秋左氏經傳集解已略見前按/本傳又叅考衆家譜第謂之釋例又作盟)
　(㑹圖春秋長歴/備成一家之學)
　老莊遭值(揚雄傳昔老聃著虚無之言兩篇後丗好/之者㠯為過於五經自文景之君及司馬)
　(遷皆有是言晉書嵇阮傳嵇康好老莊著養生論阮/籍著達莊論按漢初言黄老者先有膠西葢公晉丗)
　(𤣥風尤甚起於何王流於向郭而/史通第舉文景嵇阮為言約辭也)
　太𤣥逢平子(平子張衡字/注詳自叙篇)
　　　探賾(第二十七/)
古之述者豈徒然㢤或以取舎難明或以是非相亂由
是書編典誥宣父辨其流詩列風雅卜商通其義夫前
哲所作後來是觀苟失其指歸則難以傳授而或有妄
生穿鑿輕究本源是乖作者之深㫖誤生人之後學其
為謬也不亦甚乎釋(首節標出述㫖之/得失見探賾大意)昔夫子之刋(一/作)
(作/)魯史學者以為感麟而作案子思有言吾祖厄於陳
蔡始作春秋(此四字舊/脱今補)夫以彼聿修傳諸詒厥欲求實
録難為爽誤是(一譌/事)則義包微婉因攫莓(莓一作苺皆/誤當作煤)
而剏詞時逢西狩乃泣麟而絶筆傳者(傳者集内凡三/見並作儒者當)
(由書傭譌/傳作偽故)徒知其一而未知其二以為自反袂拭靣稱
吾道窮然後追論五始定名三叛此豈非獨學無友孤
陋寡聞之所致耶釋(此節論春秋始作當以祖孫傳語/為正探知他説之非作諸條標準)
孫盛稱左氏春秋書吳楚則略荀悦漢紀述匈奴則簡
葢所以賤夷狄而(一無/而字)貴諸夏也案春秋之時諸國錯
峙闗梁不通史官所書罕能周悉(傳本不畧此但/據時勢折之耳)異乎
炎漢之丗四海一家馬遷乗傳(舊多/以字)求自古遺文而州
郡上計皆先集太史若斯之備也况彼吴楚者僻居南
裔地隔江山去彼魯邦尤為迂濶丘明所録安能備諸
且必以蠻夷而固畧也若駒支預於晉㑹長狄埋於魯
門葛盧之辨牛鳴郯子之知鳥軄斯皆邉隅小國人品
最微猶復收其𤨏事見於方册安有主盟上國勢迫宗
周爭長諸華威陵(一作/凌)强晉而可遺之者哉(傳書楚事/甚多正辯)
(在/此)又荀氏著書抄撮班史其取事也中外一概夷夏皆
均非是獨簡(一作/畧)胡鄉而偏詳漢室盛既疑丘明之擯吴
楚遂誣仲豫之抑匈奴可謂强奏庸音持為足曲者也釋
(此一條探孫盛所論華夷詳/略取證左荀之説都為未的)葢明月之珠不能無瑕夜
光之璧不能無纇故作者著書或有病累而後生不能
詆訶其過又更文飾其非遂推而廣之强為其説者葢
亦多矣如葛洪有云司馬遷發憤作史記百三十篇伯
夷居列傳之首以為善而無報也項羽列於本紀以為
居髙位者非闗有德也案史之於(一作/所)書也有其事則
記無其事則闕尋(一作/馬)遷之馳騖今古上下數千載春
秋已往得其遺事者葢唯首陽之(一作/山)二子而已然適
使夷齊生於秦代(一作/氏)死於漢日而乃升之傳首庸謂
有情(言如此或可/云發憤之故)今者考其先後隨而編次斯則理之
恒(一作/常)也烏可怪乎必謂子長以善而無報推為傳首
若伍子胥大夫種孟軻墨翟賈誼屈原之徒或行仁而
不遇或盡忠而受戮何不求其品類簡(一作/同)在一科而
乃異其篇目各分為卷(一作分為/數卷也)又遷之紕繆其流甚
多夫陳勝之為丗家既云無據項羽之稱本紀何必有
憑必謂遭彼腐刑怨刺孝武故書違(一譌/作為)凡例志存激
切若先黄老而後六經進姧雄而退䖏士此之乖刺復
何為乎(言此等乃為被刑而發/耳若項紀豈闗怨刺乎)釋(此一條探葛洪以表/善人蔑髙位臆揣夷)
(羽之位置説/亦未的也)隋内史李德林著論稱陳夀蜀人其撰國
志黨蜀而抑魏刋之國史以為格言案曹公之創王業
也賊殺母后幽逼主上罪百田常禍千王莽文帝臨戎
不武為國好奢忍害賢良踈忌骨肉而夀評皆依違其
事無所措言(是未嘗/抑魏者)劉主地(謂門/地)居漢宗仗順而起夷
險不撓終始無瑕方諸帝王可比少康光武(以宗/室言)譬以
侯伯宜輩秦繆楚莊(以功/烈言)而夀評抑其所長攻其所短
(亦不似/黨蜀者)是則(夀之/意)以魏為正朔之國典午攸承蜀乃僣
偽之君中朝所嫉故曲稱曹美而虛説劉非安有背曹
而向劉踈魏而親蜀也(此下舊有注引陳夀上諸/葛集表語殊無取義去之)夫無
其文而有其説不亦憑虚亡是者耶釋(此一條探李德/林論陳志之説)
(殊為不確○下條/另段同事别書)習鑿齒之撰漢晉春秋以魏為偽國
者此葢定邪正之途明順逆之理耳而檀道鸞稱其當
桓氏執政故撰此書欲以絶彼瞻烏防兹逐鹿歴觀古
之學士為文以諷其上者多矣若齊冋(一作/趙)失德豪士
於焉作賦賈后無道女史由其(一作/之)獻箴斯皆短什小
篇可率爾(此二字一/作俯字)而就也(借諷之作祗有/短篇從無巨怢)安有變三
國之體統改五行之正朔勒成一史傳諸千載而藉以
權濟物議(此六字舊作藉/其權以濟物)取誡當時豈非勞而無功博
而非要與夫班彪王命一何異乎(王命論亦止一篇/非如習書大部也)求
之人情理不當爾(理不當然也或/訛爾作耳非)釋(此一條探檀論/習書其説亦非)自
二京板蕩羣雄稱制崔鴻鳩諸偽史聚成春秋其所列
者十有六家而已魏收云鴻丗仕江左故不録司馬劉
蕭之書又恐識者尤之未敢出行於外(以上並收語/見鴻本傳)案
于時中原乏主海内横流逖彼東南更(平/)為正朔適使
素王再出南史重生終不能别有異同忤非其議安得
以偽(或作/魏)書無録而猶罪歸彦鸞者乎且必以崔氏祖
宦(一作/官)吴朝故情私南國必如是則其先徙居廣固委
質慕容何得書彼南燕而與羣雄並列愛憎之道豈若
是耶且觀鴻書之紀綱皆以晉為主亦猶班書之載吳
項必繫漢年陳志之述孫劉皆宗魏丗何止獨遺其事
不取其書而已哉但伯起躬為魏史傳列島夷不欲使
中國著書推崇江表所以輙假言崔志用紓魏羞(追出/訶鴻)
(心/曲)且東晉之書宋齊(一脱此/四字)之史考其所載㡬三百篇
而偽邦墳籍僅盈百卷若使收矯鴻之失南北混書斯
則四分有三事歸江外非唯肥瘠非類衆寡不均兼以
東南國史皆須紀傳區别兹又體統不純難為編次者
矣收之矯妄其可盡言乎釋(此一條探出收之議鴻全/是私心造言尤為最妄者)
(○條探/盡此)於是考衆家之異説叅作者之本意或出自胸
懐枉申探賾(此云探賾貼/論史者説)或妄加向背輙有異同而流
俗腐儒後来末學習其狂狷成其詿誤自謂見所未見
聞所未聞銘諸舌端以為口實唯智者不惑無所疑焉
釋(告後人無/惑異説也)
　按此篇亦非論史是論論史者易傳曰聖人有以見
　天下之賾而擬之其形容字書云賾通嘖然則探賾
　者探衆論之嘖有煩言而辯正之也郭評云孫葛失
　之迂猶可言也李失之誣檀失之鑿魏收失之悍其
　能逭於子元之掊擊乎○愚嘗論伯夷篇之為傳首
　也當作七十列傳揔序觀傳非本紀丗家之比人兼
　顯晦事待表章龍門寄意於首篇所傳在伯夷所附
　託乃在孔子也稚川之見偏居巢之説臆似皆未得
　其肯
　吾祖始作春秋(孔叢居衛篇宋樂朔圍子思既免曰/文王困牖里作周易祖君屈陳蔡作)
　(春秋吾今困於宋可無作乎作中庸四十九篇按太/史公自序及公羊篇首注並宗此説又按孔叢子先)
　(儒多以為偽病其雜也書有夫子子思問答髙似孫/子略以魯繆公年推之證其祖孫之丗不相及而堯)
　(峯汪氏復據漢書孔光傳證其丗譜出自子孫/之手非他書臆度者比兩説相持録以存叅)
　攫莓(吕覽任數陳蔡之間七日不嘗粒索米得而㸑/之孔子望見顔淵攫其甑中而食之起曰今者)
　(夢見先君食潔而後饋回曰嚮者煤入甑中棄食不/祥回攫而飯之孔子嘆曰所信者目也目猶不可信)
　(知人固不易矣按史通/明用此事莓字斷誤)
　上計先集太史(太史公自序百年之間天下遺文古/事靡不畢集太史公太史公仍父子)
　(相續纂其軄隋經籍志漢帝始置太史公天下計書/皆先上太史副上丞相按志葢本之衛宏漢儀注今)
　(見史記如淳注其説於史官建置篇詳之又周禮小/宰䟽漢之朝集使謂之上計吏上一年計㑹文書及)
　(功狀/也)
　駒支(左襄十四㑹于向將執戎子駒支范宣子親數/諸朝曰詰朝之事爾無與焉對曰官之師旅無)
　(乃實有所闕而罪我諸戎不與/于㑹亦無瞢焉賦青蝇而退)
　長狄(左文十二冬十月敗狄于鹹獲長狄僑如富父/終甥樁其喉以戈殺之埋其首于子駒之門以)
　(命宣/伯)
　墨翟(史記附見孟荀傳其文云葢墨翟宋之大夫/善守禦為節用或曰並孔子時或曰在其後)
　先黄老二句(漢書史馬遷傳賛中語又後漢班彪傳/彪作論畧其論遷記先有崇黄老薄五)
　(經/句)
　李稱陳夀黨蜀(隋李德林傳論齊書起元事其中云/漢獻帝死劉備自尊崇陳夀蜀人以)
　(魏為漢賊寕肯蜀主未/立已云魏武受命乎)
　賊后逼主(後漢伏后紀自帝都許宿衛兵侍莫非曹/氏黨姻操入見帝不任其憤曰幸垂恩相)
　(捨操失色後乃逼帝廢后以尚書令華歆勒兵入宫/收后歆就牽后出時帝在外殿后被髪跣行泣過訣)
　(曰不能復相活耶帝曰/我亦不知命在何時)
　鑿齒當桓執政(晉書習傳是時桓温覬覦非望鑿齒/在郡著漢晉春秋以裁之於三國之)
　(時以魏為簒逆至文帝平蜀乃為漢亡而晉興按其/詳已見論賛篇但此皆今晉書所有今子元以為是)
　(道鸞語而雜説篇又有新晉不取/曹干孫檀之説則亦非盡不用也)
　瞻烏逐鹿(後漢郭㤗傳陳蕃竇武為閹人害㤗哭于/野曰人之云亡邦國殄瘁瞻烏爰止不知)
　(于誰之屋耳史記淮隂侯傳蒯通曰秦/失其鹿天下共逐之髙材疾足者先得)
　豪士賦(晉書陸機傳齊王冋矜功自伐受爵/不讓陸機惡之作豪士賦以刺焉)
　女史箴(見載/文篇)
　崔鴻十六家(鴻字彦鸞前見表歴篇又魏書本傳云/孝昌初給事黄門侍郎弱冠便有著述)
　(之志見劉石等並因丗故跨僣一方國書未有統/一乃撰為十六國春秋勒成百卷又詳後正史篇)
　崔氏祖宦(按崔鴻傳首云伯父光名孝伯字長仁東/清河人祖曠従慕容德南渡河居青州之)
　(時水慕容氏滅仕劉義隆為樂陵太守父靈廷劉駿/龍驤將軍長廣太守觀此鴻之丗仕江左固有明文)
　(而史通云委質慕容傳無其語意祖曠從渡時名在/仕籍傳或闕書何官也崔氏清河丗望故在諸燕境)
　(中子元之言/必非無徴)
　
　
　史通通釋卷七
欽定四庫全書
　史通通釋卷八　　　　　　無錫浦起龍撰
　　内篇
　　　摸擬(第二十八/)
夫述者相効自古而然故列禦冦之言理也則憑李叟
揚子雲之草𤣥也全師孔公符朗(晉書作/苻朗)則比跡於莊
周范曄則參蹤於賈誼况史臣注記其言浩博若不仰
範前哲何以貽厥後來釋(篇言摸擬者師古/之義也開局渾舉)盖摸擬之
體厥途有二一曰貌同而心異二曰貌異而心同釋(貌/猶)
(文也心猶實也二句/分提下作兩扇應之)何以言之盖古者列國命官卿與
大夫為别必於國史所記則卿亦呼為大夫此春秋之
例也當秦有天下地廣殷周變諸侯為帝王目宰輔為
丞相而譙周撰古史考(一脫/考字)思欲擯抑馬記師放孔經
其書李斯之棄市也乃云秦殺(集内殺/多作煞)其大夫李斯夫
(一脱此/三字)以諸侯之大夫名天子之丞相以此而擬春秋
所謂貌同而心異也釋(擬書大夫/第一則)當春秋之世列國甚
多毎書他邦皆顯其號至於魯國直云我而已如金行
握紀海内大同君靡客主之殊臣無彼此之異而干寶
撰晉紀至天子之葬必云葬我某皇帝且(或作但疑/當作時)無
二君何我之有以此而擬春秋又所謂貌同而心異也
釋(擬稱我/第二則)狄滅二國君死城屠齊桓行霸興亡繼絶左
傳云邢遷如歸衛國忘亡言上下安堵不失舊物也如
孫皓暴虐人不聊生晉師是討後予相怨而干寶晉紀
云呉國既滅江外忘亡豈江外安(一作/被)典午之善政同
歸命之未滅乎以此而擬左氏又所謂貌同而心異也
釋(擬襲忘亡/第三則)春秋諸國皆用夏正(原音/征)魯以行(一作/用)天
子禮樂故獨用周家正朔至如書元年春王正月者年
則魯君之年月則周王之月(原注考竹書紀年始達此/義而自古説春秋者皆妄)
(為解/釋也)如曹馬受命躬為帝王非是以諸侯守藩行天子
班􁅝而孫盛魏晉二陽秋毎書年首必云某年春帝正
月夫年既編帝紀而月又列帝名以此而擬春秋又所
謂貌同而心異也釋(擬仿王正/第四則)五始所作是曰春秋三
傳並興各釋經義如公羊傳屢云何以書記某(舊作/其)事
也此則先引經語而繼以釋辭勢使之然非史體也如
呉均齊春秋每書災變亦曰何以書記異也夫事無他
議言從已出輒自問而自答者豈是叙事之理者耶以
此而擬公羊又所謂貌同而心異也釋(擬用何以書句/第五則○作議)
(論之文可一用/之史法則非體)且史漢毎於列傳首書人名字至傳内
有呼字處則於傳首不(據文義刋正/舊作已非)詳如漢書李陵傳
稱隴西任立政(此下當有至匈奴/招陵五字脫簡也)陵字立政曰少公歸
易耳夫上不言立政之字而輒言字立政曰少公者此
省文從可知也至令狐德棻周書於伊婁穆傳首云伊
婁穆字奴干既而續云太祖字之曰奴干作儀同面向
我也夫上書其字而下復曰字豈是事從簡易文去重
複者耶以此而擬漢書又所謂貌同而心異也釋(擬字/呼其)
(人第六則愚謂此似/無妨○已下總評)昔(一本誤多/謝承二字)家語有云蒼梧人娶
妻而美以讓其兄雖(一多則字/一多其字)為讓非讓道也又揚子
法言曰士(一脫/士字)有姓孔字仲尼其文是也其質非也如
向之諸子所擬古作其殆蒼梧之讓姓孔(一有/而字)字仲尼
者歟盖語曰世異則事異事異則備異必以先王之道
持今世之人(一作/民)此韓子所以著五蠧之篇稱宋人有
守株之說也世之述者銳志於(恐矜字/之譌)奇喜編次古文
撰叙今事而(一無/而字)巍然自謂五經再生三史重出多見
其無識者矣釋(總評貌同而/心異至此束)惟夫明識之士則不然何
則其所擬者非如圖畫之冩真鎔鑄之象物以此而似
(也一作/  彼)其所以為似者取其道術相㑹義理𤣥(一作/互)同
若斯而已亦猶孔父賤為匹夫栖皇(舊作/惶)放逐而能祖
述堯舜憲章文武亦何必居九五之位處南面之尊然
後謂之連類者哉釋(此段總挈貌/異心同意)盖左氏為書叙事之
最自晉已降景慕者多有類效顰彌益其醜然求諸偶
中亦可言焉釋(又一小挈後所列貌異心同/凡七則皆以左氏為式也)盖君父見
害臣子所恥義當略說不忍斥言故左傳叙桓公在齊
遇害而云彭生乗公公(舊脫一/公字)薨於車(桓十/八)如干寶晉
紀叙愍帝殁於平陽而云晉人見者多哭賊懼帝崩以
此而擬左氏(舊多/又字)所謂貌異而心同也釋(師左氏不忍/斥書之法第)
(一/則)夫當時所記或未盡則先舉其始後詳其末前後相
㑹隔越取同若左氏成七年鄭獲楚鍾儀以獻晉至九
年晉歸鍾儀於楚以求平其類是也至裴子野宋略叙
索虜臨江太子劭使力士排徐湛(二字/疑衍)江湛僵仆於是
始與劭有隙其後三年有(舊衍/徐字)江湛(舊無/湛字)為元㓙所殺
事以此而擬左氏亦(一作/又)所謂貌異而心同也釋(師左/氏書)
(事前後伏應/之法第二則)凡列姓名罕兼其字茍前後互舉則觀者
自知如左傳上言羊斟則下曰叔牂(一作子臧一/止作臧並誤)前稱
子産則次見國(當作/曰)僑其類是也至裴子野宋略亦然
何者上書桓𤣥則下云(舊誤/作有)敬道後叙殷鐵則先著景
仁以此而擬左氏又所謂貌異而心同也釋(師左氏書/人名字互)
(見之法/第三則)左氏與論語(忽添論語是/古文參錯處)有叙人酬對茍非煩
詞積句但是往復唯諾而已則連續而說去其對曰問曰
等字如裴子野宋略云李孝伯問張暢卿何姓曰姓張
張長史乎以此而擬左氏論語又所謂貌異而心同也
釋(師左傳論語叙應對/省曰字之法第四則)善人君子(四字通泛/恐有誤)功業不書
見於應對附彰其美如左傳稱楚武王欲伐隨(舊誤/作隋)熊
率且比曰季梁在何益(桓/六)至蕭方等(一脫/等字)三十國春秋
說朝廷聞慕容儁死曰中原可圖矣桓温曰慕容恪在
其憂方大以此而擬左氏又所謂貌異而心同也釋(師/左)
(氏彰美不待實/叙之法第五則)夫將叙其事必預張其本彌縫混說無
取睠(與眷通回/顧之義)言如左傳稱叔輒聞日蝕而哭昭子曰
子(一脫/子字)叔其將死乎秋八月叔輒卒(昭二/十一)至王劭齊志
稱張伯德夢山上掛絲占者曰其為幽州乎秋七月拜
為幽州刺史以此而擬左氏又所謂貌異而心同也釋
(師左氏書預兆後/省之法第六則)盖文雖缺略理甚昭著此丘明之體
也至如叙晉敗於邲先濟者賞而云上(當作/中)軍下軍争
舟舟中之指可掬(宣十/二)夫不言攀舟(恐脫/擾字)亂以刃斷指
而但曰舟指可掬則讀者自覩其事矣至王劭齊志述
髙季式破敵於韓陵追奔逐北而云夜半方歸槊血滿
袖夫不言奮槊深入擊刺甚多而但稱槊血滿袖則聞
者亦知其義矣以此而擬左氏又所謂貌異而心同也釋
(師左氏叙事片言蔽全形之法第七則/意畧與用晦篇同○已下合論兩扇)大抵作者自魏
已前多効三史從晉已降喜學五經夫史才文淺而易
摸經文意深而難擬既難易有别故得失亦殊盖貌異
而心同者摸擬之上也貌同而心異者摸擬之下也然
人皆好貌同而心異不尚貌異而心同者何哉盖鑑識
不明嗜愛多僻悦夫似史而憎夫真史此子張所以致
譏於魯侯有葉公好龍之喻也袁山松云書之為難也
有五煩而不整一難也俗而不典二難也書不實録三
難也賞罰不中四難也文不勝質五難也夫擬古而不
類此乃難之極者何為獨闕其目乎嗚呼自子長以還
似皆未覩斯義後來明達其鑒之哉釋(結到教人學古/神似毋貌似以)
(為歸/宿)
　按此篇所論前論書法後論筆法也六朝著述率趨
　摸擬子元就彼風尚析出形神兩途頓使仙凡立判
　貌同心異貌異心同學古合離秘方盡此愚於左氏
　讀賈辛適縣悟韓栁贈行體讀薳啟疆對楚靈識歐
　蘇論事訣亦所謂貌異心同者乎若六朝之擬漢貌
　同而已○左氏叙一人名封字諡傳中錯出讀者苦
　之必斟牂産僑之為擬竊謂非是
　符朗比莊周(晉載紀苻朗字元達堅之從兄子也幼/懷逺操不屑時榮著苻子亦老莊之流)
　(也隋經籍志符子二十卷在道德莊列類按苻隋志/作符又宋書志及世説并注凡引符秦事並從竹符)
　(苻之辯具/在正史篇)
　范曄參賈誼(曄本傳與諸甥姪書云吾於循吏以下/諸序論筆勢縱放寔天下之奇作其中)
　(合者往往不/減過秦論)
　貌同心異(駱賓王文類同心異者龍蹲歸而宋樹伐/質殊聲合者魚形出而呉石鳴按四傑與)
　(劉同時而稍前/劉似仿其語意)
　譙周古史考(蜀志夲傳周字允南位亞九列不與政/事撰定法訓五經論古史考之屬百餘)
　(篇/)
　江外忘亡(按左閔二年言衛國忘亡為齊桓存衛加/贊也今晉乃滅呉與存亡國異道而干寳)
　(乃套用其文/故史通駮之)
　歸命(吴志後主皓降晉舉家遷於京師詔/曰孫皓窮迫歸降其賜號為歸命侯)
　春王正月(春秋傳元年春王周正月按杜注云言周/以别夏殷也誤解始此愚嘗論之春秋繫)
　(正於王者别魯於天子非别周於夏令也是侯國/之史法也今述史通意益私慰所謂先得我心)
　帝正月(按孫盛魏晉陽秋不可得見今所傳王氏元/經起晉惠帝太熙元年每嵗首亦必書帝正)
　(月史通仍不糺及愚前言其/書在依託然否間者信矣)
　陵字立政(李陵傳昭帝立大將軍霍光左將軍上官/桀素與陵善遣陵故人隴西任立政至匈)
　(奴招陵立政曰咄少卿良苦霍子孟上官少叔謝女/請少卿來歸故鄉陵字立政曰少公歸易耳恐再辱)
　(奈/何)
　字之曰奴干(周書伊婁穆傳穆字奴干弱冠為太祖/内親信嘗入白事太祖望見悅之字之)
　(曰云云於是拜車騎大將軍儀同三司按此/曰字之即史家所稱不名之義也不得云複)
　蒼梧人(按此事俗本史通並作謝承家語云云謝承/三國呉人呉志無傳隋唐志但有謝承後漢)
　(書更無别著家語一書及得映鈔古本史通核之原/無謝承二字因檢家語其文在卷四六本篇也蒼梧)
　(人家語作/蒼梧橈)
　姓孔字仲尼(見法言/吾子篇)
　江湛(南史宋江夷子湛字徽深領博士轉吏部尚書/家甚貧無兼衣餘食魏太武至𤓰步以湛兼領)
　(軍魏遣使求昏上召太子劭以下集議衆並謂宜許/湛謂許之無益劭怒曰詎宜茍執異議聲色甚厲坐)
　(散俱出劭使班劔推排之殆於傾倒及劭之入弑湛/直上省據牕受害意色不撓宋書徽深作徽淵魏太)
　(武作索虜再按本傳及徐湛之傳俱無同受排仆之/文雖裴畧不可得見而歴考時事知是史通衍文也)
　羊斟叔牂(左傳宣二鄭公子歸生受命于楚伐宋宋/華元御之將戰華元殺羊食士其御羊斟)
　(不與及戰曰疇昔之羊子為政今日之事我為政輿/入鄭師故敗華元逃歸見叔牂曰子之馬然也對曰)
　(非馬也/其人也)
　子産國僑(按左傳云子産相鄭伯以如晉其下云僑/聞文公之為盟主也傳中似此者多有但)
　(止稱僑或稱公孫僑而不稱國僑王伯厚嘗辯/之愚故疑國字當作曰字以配下曰叔牂之句)
　桓𤣥敬道(按本傳𤣥字敬道但於所論書法未有明/證而宋畧又不可得因取晉宋二史與桓)
　(事有涉之人如劉道規何無忌魏詠之檀憑之諸葛/長民等十餘人傳徧閱之都無是語盖史家改易字)
　(句不盡舊文此等處即/以史通作故實可也)
　殷鐵景仁(宋書劉湛傳湛與殷景仁素欵及俱被時/遇猜隙漸生湛黨劉敬文父成未悟其機)
　(詣景仁求郡敬文遽往謝湛曰老父悖耄遂就殷鐵/干禄又南史范泰傳泰卒議贈開府殷景仁曰泰素)
　(望未重不可王𢎞撫棺哭曰/君生平重殷鐵今以此為報)
　張長史乎(此魏太武南侵時其尚書李孝伯與張暢/臨城呼問之語也按今宋書暢傳節去問)
　(姓語南史則又增孝伯曰句/並與裴畧小異矣暢字少㣲)
　蕭方等(見稱/謂篇)
　慕容恪在(晉載記恪字𤣥恭皝之第四子也皝將終/謂雋曰恪智勇俱濟汝其委之及雋嗣位)
　(封太原王初建鄴聞雋死曰中原可圖/也桓温曰慕容恪尚存所憂方大耳)
　山上掛絲(北齊張亮傳亮字伯德拜太中大夫薛琡/嘗夢亮云云亦與劭志稱伯德自夢小異)
　槊血滿袖(北齊帝紀爾朱兆等同㑹鄴挾洹水而軍/神武乃於韓陵為圓陣合戰大敗之髙季)
　(式以七騎追奔度野馬崗與兆遇高昂望之/不見哭曰喪吾弟矣夜久季式還血滿袖)
　葉公好龍(莊子逸篇子張見魯哀公不禮而去曰君/之好士也有似葉公子髙之好龍屋室雕)
　(文盡冩以龍於是天龍下之窺頭於牖拖尾於堂葉/公見之失其魂魄是葉公非好龍也好夫似龍而非)
　(龍也按王氏應麟曰莊子逸篇十有九司馬彪注唐/世猶存今亡後漢書文選世說注藝文類聚太平御)
　(覽問/見之)
　　　書事(第二十九/)
昔荀悦有云立典有五志焉一曰達道義二曰彰法式
三曰通古今四曰著功勲五曰表賢能干寶之釋五志
也體國經野之言則書之用兵征伐之權則書之忠臣
烈士孝子貞婦之節則書之文誥專對之辭則書之才
力技藝殊異則書之(干寶釋語不必/與五志分貼)於是採二家之所
議徴五志之所取盖記言之所網羅書事之所摠括粗
得於兹矣釋(首引舊志論史家書事之體必/其重大有闗係者乃書之也)然必謂故
無遺恨猶恐未盡者乎今更廣以三科用増前目一曰
叙沿革二曰明罪惡三曰旌怪異何者禮儀用舎節文
升降則書之君臣邪僻國家喪亂則書之幽明感應禍
福萌兆則書之(三科以補五志也/亦不與後文闗貼)於是以此三科參諸
五志則史氏所載庶幾無闕求諸筆削何莫由斯釋(此/節)
(特廣書事之途○已上二節皆言所/當書者大致與煩猥反對是為首截)但自(一無/自字)古作者
鮮能無病茍書而不法則何以示後釋(總提中/截三節)盖班固
之譏司馬遷也論大道則先黄老而後六經序游俠則
退處士而進姦雄述貨殖則崇勢利而羞賤貧此其所
蔽也又傅𤣥之貶班固也論國體則飾主闕而折忠臣
叙世教則貴取容而賤直節述時務則謹辭章而略事
實此其所失也(譏馬貶班引用成語以見/作史最易招駮勿黏看)尋班馬二史
咸擅一家而各自彈射遞相瘡痏夫雖自卜者審而自
見為難可謂笑他人之未工忘已事之已拙上智猶其
若此而况庸庸者哉(節中作/頓挫)茍目(或譌/作自)前哲之指蹤校
後來之所失若王沈孫盛之伍伯起德棻之流論王業
則黨悖逆而誣忠義叙國家則抑正順而褒簒奪述風
俗則矜夷狄而陋華夏(其説散見/諸篇之中)此其大較也必伸以
糺摘窮其負累雖擢髮而數庸可盡耶子曰於予何誅
於此(一無/此字)數家見之矣釋(此節兩層皆從事理/乖違處論書事之失)抑又聞
之怪力亂神宣尼不語而事鬼求福墨生所信故聖人
於其間若存若亡而已(若存若亡/最圓活)若吞燕卵而商生啟
龍漦而周滅厲壞門以禍晉鬼謀社而亡曹江使返璧
於秦皇圯橋授書於漢相此則事闗軍國理涉興亡有
而書之以彰靈驗可也(節中/頓挫)而王隠何法盛之徒所撰
晉史乃專訪州閭細事委巷𤨏言(非闗軍國/興亡者)聚而編之
目為鬼神傳録其事非要其言不經異乎三史之所書
五經之所載也釋(此節兩層從物異徴/驗邊論書事之得失)范曄博採衆書
裁成漢典觀其所取頗有奇工至於方術篇及諸蠻夷
傳乃録王喬左慈廩君槃(亦作/盤)瓠言唯迂誕事多詭越
可謂美玊之瑕白圭之玷惜哉無是可也(節中/頓挫)又自魏
晉已降著述多門語林笑林世説俗説皆喜載調(一作/啁)
謔小辯嗤鄙異聞(在小説家/可無譏也)雖為有識所譏頗為無知
所説而斯風一扇國史多同(馴而濫入/國史矣)至如王思狂躁
起驅蠅而踐筆畢卓沈湎左持螯而右杯劉邕榜吏以
膳痂齡石戲舅而傷贅其事蕪穢其辭猥雜而歴代正
史持為雅言茍使讀之者為之解頤聞之者為之撫掌
(一作/抃)固異乎記功書過彰善癉惡者也釋(此節兩層從論/詭誕謿諧邊)
(書事之得失愚謂此諸㸃綴略/見無妨○已上三節統為中截)大扺近代史筆叙事為
煩榷而論之其尤甚者有四釋(四句提/後截)夫祥瑞者所以
發揮盛德幽贊明王至如鳯凰來儀嘉禾入獻秦得若
雉魯獲如麕求諸尚書春秋上下數千載其可得言者
盖不過一二而已爰及近古則不然凡祥瑞之出非闗
理亂盖主上所惑臣下相欺故德彌少而瑞(或作/祥)彌多
政逾劣而祥(或作/瑞)逾盛是以桓靈受祉比文景而為豐
劉石應符比曹馬而益倍而史官徵其謬説録彼邪言
真偽莫分是非無别其煩一也釋(侈冩符瑞為/四煩之一)當春秋
之時諸侯力争各擅雄伯自相君臣(一作/長)經書某使來
聘某君來朝者盖明和好所通盛(疑威字/之譌)德所及此皆
國之大事不可闕如而自史漢已還相承繼作至於呼
韓入侍肅慎來庭如此之流書之可也若乃藩王岳牧
朝㑹京師必也書之本紀則異乎春秋之義(原注若漢/書載楚王)
(囂等來朝宋書載檀道/濟等來朝之類是也)夫臣謁其君子覲其父抑惟恒
(亦作/常)理非復異聞載之簡䇿一何辭費其煩二也釋(常/朝)
(入紀為四煩之二愚謂有/事入覲即臣子亦當書)若乃(一作/乃若)百職(一作/辟非)遷除干
官黜免其可以書名本紀者盖惟槐鼎而已故西京撰
史唯編丞相大夫東觀著書止列司徒太尉而近世自
三公以下一命已上茍沾厚禄莫不備書且一人之身
兼預數職或加其號而闕其位或無其實而有其名(南/北)
(諸史以後/大抵皆然)贊唱為之口勞題署由其力倦具之史牘夫
何足觀其煩三也釋(虚銜備載為/四煩之三)夫人之有傳也盖唯
書其邑里而已其有開國承家世禄不墜積仁累德良
弓無改項籍之先世為楚將(史記項/羽本紀)石建之後亷謹相
承(史記萬/石君傳)此則其事尤異略書於傳可也其失之者則
有父官令長子秩丞郎聲不著於一鄉行無聞於十室
而(一無/而字)乃叙其名位一二(或作/一一)無遺此實家牒非闗國
史其煩四也釋(贅録世官為/四煩之四)於是考兹四事以觀今(疑/當)
(作/近)古足驗積習忘返流宕不歸乖作者之規模違哲人
之凖的也孔子曰吾黨之小子狂簡斐然成章不知所
以裁之其斯之謂矣釋(總繳書事四煩/後截歸宿在此)亦有言或可記
功或可書而紀(一作/記)闕其文傳亡其事者何則始自太
上迄于中古其間文籍可得言焉夫以仲尼之聖也訪
諸郯子始聞少皞之官叔向之賢也詢彼國僑載辨黄
能(一作/熊)之祟或八元才子因行父而獲傳(見後篇/元凱注)或五
羖大夫假趙良而見識(商君/列傳)則知當時正史流俗所行
若三墳五典八索九丘之書虞夏商周春秋檮杌之記
其所缺略者多矣釋(此節反以遺缺/圓其説是餘文)既而汲冡所述方
五經而有殘(一作/殊)馬遷所書比三傳而多别裴松補陳
夀之闕謝綽拾沈約之遺斯又言滿五車事逾三篋者
矣夫記事之體欲簡而且詳疎而不漏若煩則盡取省
則多捐此乃忘折中之冝失均平之理惟夫博雅君子
知其利害者焉釋(末又帶及經傳正史之外/掇拾殘叢折衷貴審也)
　按書事與叙事篇各義叙事以法言書事以理斷法
　戒浮華理歸體要用意尤尊嚴也局分三截旁引正
　規森如律令
　荀悅五志(語在荀紀/髙祖第一)
　班譏司馬(見探賾篇此/處多採一句)
　傅𤣥貶班(晉書傅𤣥字休奕御史中丞遷太僕撰論/經國九流及三史故事評斷得失各為區)
　(例名為傅子/為内外中篇)
　笑他人二句(陸機豪士/賦序中語)
　指蹤(史記蕭相國世家髙帝曰夫獵追殺獸/兔者狗也而發蹤指示狗處者人也)
　吞燕卵(鄭氏商頌譜有娀氏之女名簡狄吞鳦卵而/生契殷本紀簡狄為帝嚳次妃爾雅釋鳥燕)
　(燕/鳦)
　啟龍漦(外傳鄭語宣王之時童謠曰檿弧箕服實亡/周國有夫婦鬻是器者夏之衰褒神化為二)
　(龍王請其漦藏之殷周莫之發也及厲王發之漦流/於庭童妾遭之而孕育而棄之鬻弧服者取之以逸)
　(於褒是為褒后/周本紀亦載之)
　厲壞門(左成十年晉侯夢大厲被髪及地搏膺而踊/曰殺余孫不義余得請於帝矣壞大門及寢)
　(門而入公懼入於室又壞户公覺召桑/田巫巫言如夢公曰何如曰不食新矣)
　鬼謀社(左哀七年初曹人或夢衆君子立于社宫而/謀亡曹曹叔振鐸請待公孫彊旦而戒其子)
　(曰我死爾聞公孫彊為政必去之及伯陽即位好田/弋曹鄙人公孫彊好弋説之因訪政事有寵使聽政)
　(夢者之子乃行/八年宋滅曹)
　江使返璧(注見書志篇再按前注鄭/客樂資春秋後傳作鄭容)
　圯橋授書(事在史記留侯世家裴注徐廣曰圯橋也/圯音怡李奇云上下邳人謂橋為圯按)
　(圯橋二字連用似誤然其後雜説中有廬江目/橋為圯之文知其非失考也特隨俗通用耳)
　王喬左慈(見採/撰篇)
　廩君槃瓠(後漢南蠻傳巴郡南郡蠻本有五姓未有/君長乃共令各乗土船約能浮者當以為)
　(君餘姓悉沈唯務相獨浮因共立之是為廩/君廩君死魂魄世為白虎  槃瓠見斷限篇)
　語林笑林(隋經籍志語林十卷東晉處/士裴啟撰笑林見因習篇)
　世説俗説(世説即臨川所撰見尚書家/隋經籍志俗説三卷沈約撰)
　驅蠅(魏志注魏略云王思性急常執筆作書繩集筆/端驅去復來思恚怒自起驅蠅不能得還取筆)
　(擲地踏/壞之)
　持螯(晉書畢卓字茂世嘗謂人曰得滿數百斛船四/時甘味置兩頭右手持酒盃左手持蟹螯拍浮)
　(酒船中便足/了一生矣)
　膳痂(宋書劉穆之傳穆之之孫邕嗜食瘡痂以為味/似鰒魚嘗詣孟靈休靈休瘡痂落牀上取食之)
　(靈休大驚答曰性之所嗜靈休瘡痂未落者悉褫取/以飼邕遂舉體流血南康國吏二百許人不問有罪)
　(無罪遞互與鞭鞭/瘡痂常以給膳)
　傷贅(南史朱齡石字伯兒少好武不事崖檢舅淮南/蔣氏才劣齡石使舅臥聽事剪紙方寸帖著舅)
　(枕以刀子縣擲之相去八九尺百擲百中舅畏齡石/終不敢動舅頭有大瘤齡石伺舅眠宻割之即死按)
　(傷贅即/割瘤也)
　嘉禾(書序唐叔得禾異畝同穎獻之天子王命唐叔/歸周公於東作歸禾周公既得命禾旅天子之)
　(命作/嘉禾)
　秦得若雉(史記封禪書秦文公獲若石云於陳倉北/阪城祠之其神來也常以夜則若雄雞其)
　(聲殷云野雞夜鳴以一牢祠號曰/陳寶按雄雞漢書郊祀志作雄雉)
　魯獲如麕(公羊傳哀公十四年春西狩獲麟孰狩之/薪采者也薪采者則微者也曷為以狩言)
　(之大之也麟者仁獸也有王者則至無王者則不至/有以告者曰有麕而角者孔子曰孰為來哉孰為來)
　(哉反袂拭/面涕沾袍)
　呼韓入侍(漢宣帝紀甘露二年匈奴呼韓邪單于款/五原塞三年春正月行幸甘泉郊泰畤呼)
　(韓邪單于稽侯狦來朝贊謁稱藩臣而不名上自甘/泉宿池陽宫蠻夷君長夾道陳上登渭橋咸稱萬嵗)
　肅慎來庭(孔子世家武王克商通道九夷八蠻肅慎/貢楛矢石砮長尺有咫後漢書挹婁古肅)
　(慎之國也在夫餘東北千餘里晉文帝紀肅慎來獻/石砮貂皮等天子命歸於大将軍府按魏志陳留王)
　(紀景元三年肅慎遣使重譯入貢即其事/又晉武紀咸寜五年肅慎來獻楛矢石砮)
　黄能之祟(晉語鄭簡公使公孫成子來聘平公有疾/韓宣子贊授客館客問君疾對曰今夢黄)
　(能入于寢門人殺乎抑厲鬼耶子産曰昔者鯀違帝/命殛之于羽山化為黄能以入于羽淵實為夏郊三)
　(代舉之今周室少卑晉實繼之其或者未舉夏郊耶/左昭七黄能作黄熊二傳皆無叔向問語史通似誤)
　謝拾沈遺(謝綽宋拾遺十卷/見書志五行章)
　　　人物(第三十/)
夫人之生也有賢不肖焉若乃其惡可以誡世其善可
以示後而死之日名無得而聞焉是誰之過歟盖史官
之責也釋(此篇前半以有闗法戒/之人當見史冊為説)觀夫文籍肇剏史有
尚書知逺疏通網羅歴代至如有虞進賢時宗元凱夏
氏中微國傳寒浞殷之亡也是生飛亷惡來周之興也
實有散宜閎夭若斯人者或為惡縱暴其罪滔天或累
仁積德其名蓋世雖時淳俗質言約義簡此而不載闕
孰甚焉洎夫子修春秋記二百年行事三傳並作史道
勃興若秦之由余百里奚越之范蠡大夫種魯之曹沫
公儀休齊之寗戚田穰苴斯並命代(亦作/世)天才挺生傑
出或陳力就列功冠一時或殺身成仁聲聞四海茍師
其德業可以治國字人慕其風範可以激貪勵俗此而
不書無乃太簡釋(首以尚書春/秋有闕開端)又子長著史記也馳騖
窮古今上下數千載至如臯陶伊尹傅説仲山甫之流
並列經誥名存子史功烈尤顯事迹居多盍各採而編
之以為列傳之始而斷以夷齊居首何齷齪之甚乎(其/言)
(與探賾篇/不相顧)既而孟堅勒成漢書牢籠一代至於人倫大
事亦云備矣其間若薄昭楊僕顔駟史岑之徒其(一脫/其字)
事所以見遺者盖略小而存大耳夫雖逐麋之犬不復
顧兔而雞肋是棄能無惜乎當三國異朝兩晉殊宅若
元則仲景時才重於許洛何楨許詢文雅髙於楊豫而
陳夀國志王隠晉史廣列諸傳而遺此不編此亦網漏
吞舟過為迂濶者釋(以上述馬班夀隠/諸史列傳有闕)觀東漢一代賢
明婦人如秦嘉妻徐氏動合禮儀言成規矩毁形不嫁
哀慟傷生此則才德兼美者也董祀妻蔡氏載誕胡子
受辱虜廷文詞有餘節槩不足此則言行相乖者也至
蔚宗後漢傳標列女徐淑不齒而蔡琰見書欲使肜管
所載將安凖的釋(此補述後漢書取舎失當也文當列/三國兩晉之前縁是婦女故另綴焉)
裴幾原刪略宋史時稱簡要至如張禕陰受君命戕賊
零陵乃守(舊作/宗)道(一作/通)不移飲鴆而絶雖古之鉏麑義
烈(宣/二)何以加諸鮑昭文宗學府馳名海内方于漢代褒
朔之流事皆闕如何以申其褒奬釋(此述子野宋略傳/亦有闕也○此處)
(截上言當傳而不立傳者/下言不必專傳而傳者)夫天下善人少而惡人多其
(一有/有字)書名竹帛者盖唯記善而已故太史公有云自獲
麟以來四百餘年明主(一無明/主二字)賢君忠臣死義之士廢
而不載余甚懼焉即其義也至如四凶列於尚書三叛
見於春秋西漢之紀江充石顯東京之載梁冀董卓此
皆干紀亂常存滅興亡所繫(一本此三句中干/作千無亂字滅字)既有闗
時政故不可闕書釋(此段轉闗書善虛運書惡實拈皆有/闗國紀故不可闕載耳是引下之)
(辭/)但近史所刋有異於是至如不才之子羣小之徒或
陰情醜行或素餐尸禄其惡不足以曝揚其罪不足以
懲戒莫不搜其鄙事聚而為録不其穢乎釋(近史則庸/碌宵小亦)
(書不足/示戒矣)抑又聞之十室之邑必有忠信而斗筲之才何
足算也若漢傳之有傅寛靳歙蜀志之有許慈宋書之
虞丘進魏史之王憲若斯數子者或才非拔萃或行不
軼羣徒以片善取知微功見識闕之不足為少書之唯
益其累而史臣皆責其譜状徵其爵里課虚成有裁為
列傳不亦煩乎釋(近史於尋常流品/亦書不足示勸矣)語曰君子於其所
不知盖闕如也故賢良可記而簡牘無聞斯乃詧所不
該(謂明不/能遍)理無足咎至若愚智畢載妍媸靡擇此則燕
石妄珍齊竽混吹者矣夫名刋史冊自古攸難事列春
秋哲人所重筆削之士其慎之哉釋(單收後半不必/專傳者一截)
　按以書善書惡植史體以勸善懲惡宏史才若善不
　足以勸惡不足以懲則其用無所施而於體不冝䙝
　乃史或闕書焉或濫書焉兩皆失之論非不讜也雖
　然談何容易非矢質鬼神之公心而炳俟百世之明
　識其孰能與於斯○兩截臚列或荒逺或細碎舉之
　恐不勝舉與品藻篇一類不免翰墨煩勞
　元凱(左文十八昔髙陽氏有才子八人蒼舒隤凱檮/演大臨尨降庭堅仲容叔達天下之民謂之八)
　(愷髙辛氏有才子八人伯奮仲堪叔獻季仲伯虎仲/熊叔豹季貍天下之人謂之八元此十六族也世濟)
　(其美舜臣堯舉八愷使主后土以/揆百事舉八元使布五教於四方)
　寒浞(左襄四昔有夏之方衰也后羿因夏民以代夏/政而淫於原獸棄武羅伯因熊髠尨圉而用寒)
　(浞寒浞伯明氏之讒子弟也行媚於内/而施賂於外樹之詐慝以取其國家)
　飛亷惡來(秦本紀伯翳之裔中潏在西戎保西垂生/蜚亷蜚亷生惡來惡來有力蜚亷善走父)
　(子俱以材/力事紂)
　散宜閎夭(按散閎二人明列尚書君奭篇史通/乃與元凱等同以闕載為疑疎矣)
　由余(秦本紀由余其先晉人也亡入戎戎聞繆公賢/故使由余觀秦秦繆公示以宫室積聚由余曰)
　(使鬼為之則勞神矣使人為之亦苦民矣繆公怪之/由余笑曰夫戎夷上含淳德以遇其下下懷忠信以)
　(事其上不知所以治此此真聖人之治也於/是繆公懼以女樂遺戎王間由余由余降秦)
　百里奚(史記秦本紀云晉獻公滅虞虢虜虞君與其/大夫百里傒以為秦穆公夫人媵於秦按左)
　(傳之言媵秦穆姫者為井伯無百里奚之名唯僖十/三晉人來乞糴有秦伯問百里與之一語亦無奚名)
　蠡種(外傳越語越王句踐即位三年興師伐吳不勝/棲於㑹稽王使大夫種行成於吳曰蠡為我守)
　(於國范蠡對曰四封之内百姓之事蠡不如種四封/之外敵國之制主㫁其事種不如蠡四年伐呉居軍)
　(三年遂/滅吳)
　曹沬(按刺客傳曹沬魯人於魯莊齊桓之時有戰敗/㑹柯刼盟之事而公羊書盟柯手劒曹子無名)
　(左穀則名曹劌又皆無刼/桓事故曰三傳不書曹沬)
　公儀休(趙岐孟子注案史記云公儀休魯博士以髙/第為魯相奉法循理無所變更百官自正使)
　(食禄者不得與民争利受大者不/得取小按事又見董子賢良䇿對)
　寗戚(管子小稱篇桓公管仲鮑叔牙寗戚四人飲鮑/叔奉杯而起曰使公毋忘如莒時也管子毋忘)
　(束縳在魯也寗戚毋忘飯牛車下也按呂覽淮南並/云擊牛角疾歌注曰歌碩䑕也而呂作寗戚淮南作)
　(寗越至應劭述歌又别歌曰南山矸白石爛生不遭/堯與舜禪短布單衣適至骭從昏飯牛薄夜半長夜)
　(漫漫何時旦三書/互異識以備考)
　田穰苴(史記本傳司馬穰苴者田完之苗裔也齊景/公時晏嬰乃薦田穰苴曰穰雖田氏庶孽然)
　(其人文能附衆武能威敵願君試之景公召穰苴/與語兵事大説之以為將軍將兵捍燕晉之師)
　薄昭(附見外戚薄姫傳髙后崩迎立代王為皇帝封/太后弟昭為軹侯又見淮南王傳淮南厲王恣)
　(不用漢法時帝舅薄昭為將軍/尊重上令昭予厲王書諫數之)
　楊僕(酷吏傳僕以千夫為吏南越反拜樓船將軍/有功封將梁侯按僕非附傳不得云見遺)
　顔駟(文選張衡思𤣥賦云尉尨眉而郎潜兮逮三葉/而遘武注漢武故事孝武過郎署見一郎鬢眉)
　(皓白問何其老也對曰臣顔駟文帝好文臣好武景/帝好老臣尚少陛下好少臣已老是以三葉不遇上)
　(擢為/都尉)
　史岑(參雕龍選注雕龍云武仲之美顯宗史岑之述/熹后選注漢有兩史岑一在王莽末字子孝東)
　(觀漢記東平王蒼上光武中興頌明帝問可與誰等者/挍書郎對前丗史岑之比者是也其一頌和熹鄧后)
　(字孝山在莽後百有餘年書典散亡莫詳爵里集林/諸家以孝山之文載於子孝之集范曄遂謂王莽末)
　(沛國史岑字孝山以文顯誤也按選注見/出師頌史通所列則莽末字子孝者是)
　元則(魏志附見曹爽傳裴注魏略曰桓範字元則曹/爽輔政以範鄉里老宿特敬之及宣王起兵範)
　(南見爽勸爽兄弟以天子詣許昌徵四方以自輔卿/别營在闕南呼召如意所憂在穀食而大司農印章)
　(在我身爽不從及宣王收範持之甚急範謂部官曰/徐之我亦義士耳遂送廷尉魏氏春秋曰範哭謂爽)
　(曰曹子丹佳人生汝兄弟/犢耳何圖今日坐汝族㓕)
　仲景(遍撿三國裴注絶無其人劉意豈謂張仲景耶/皇甫謐釋勸革陀存精於獨識仲景垂妙於定)
　(方盖仲景醫聖與陀齊名隋志方書亦二人連載並/注漢人漢末魏初也而陳夀止傳華陀不及仲景知)
　(幾特舉出之理或然耶讀書志名醫録云仲景南陽/人名機舉孝㢘官長沙太守著傷寒論二十二篇證)
　(合内外三百九十七法一百一十二方書録解題仲/景文辭簡古奥雅古今治傷寒未有能出其外者按)
　(史通云名重/許洛地亦合)
　何楨(張𨼆文士傳何楨字元幹有文學器幹甚偉歴/幽州刺史廷尉楨子龕朂惲多至大官自後累)
　(世昌阜晉書何充傳充字次/道魏光禄大夫楨之曽孫也)
　許詢(世説文學許掾年少時人比王茍子許大不平/時諸人士及支法師並在㑹稽西寺講王亦在)
　(焉許使往與王論理遂大屈許復執王理王執許理/更相覆疏王復屈支從容曰何至相苦耶按許掾即)
　(詢也字𤣥度劉惔嘗云清風明月恨無𤣥度茍子王/修小字又按新晉書錯見孫綽郗愔及諸王謝傳)
　秦嘉妻徐(玉臺新咏秦嘉贈婦詩序云嘉為上郡掾/妻徐淑寢疾還家不獲面别贈詩云爾淑)
　(荅詩略云妾身兮不令感疾兮來歸曠廢兮侍覲情/敬兮有違君今兮奉命逺適兮京師悠悠兮離别夢)
　(想兮容輝恨無兮羽翼高飛兮相追藝文類聚淑復/嘉書云昔詩人有飛蓬之感班姫有誰榮之嘆素琴)
　(明鑑當待君還未奉光儀寶釵不列丹鉛録予觀藝/文玊臺二書見東漢婦人徐淑與夫書及詩皆麗則)
　(可誦幽明録淑晝卧流涕嫂問之曰適見嘉自説往/津亭鄉病亡一客齎書還日中當至舉家大驚書至)
　(事如/夢)
　董祀妻蔡(後漢列女傳陳留董祀妻者同郡蔡邕之/女也名琰字文姫博學有才辯又妙於音)
　(律適河東衛仲道夫亡無子興平中天下喪亂為胡/騎所獲沒於南匈奴左賢王在胡中生二子曹操素)
　(與邕善遣使者以金/壁贖之而重嫁於祀)
　張禕(晉書忠義傳張禕吳郡人少有操行恭帝踐祚/劉裕以禕帝之故吏素所親信封藥酒一甖付)
　(禕宻令鴆帝禕既受命歎曰鴆君求生何面目視息/世間哉不如死也因自飲之而死按宋書則於其子)
　(暢傳見之易代之史體/自應爾可無闕如之譏)
　鮑昭(宋書臨川王傳義慶為宗室之表招聚文學之/士東海鮑照等引為佐使照字明逺文辭贍逸)
　(為河清頌序甚工世祖好為文章自謂物莫能及照/悟其㫖為文多鄙言累句當世咸謂照才盡實不然)
　(也按唐人避武后/諱瞾多作鮑昭)
　三叛(左昭三十一齊豹為衛司寇作而不義其書為/盜邾庶其莒牟夷邾黑肱以土地出不求其名)
　(賤而必書所以懲肆而去貪也春秋書齊/豹曰盜三叛人名以懲不義其善志也)
　傅靳(漢書樊酈夏侯灌傅靳周同傳按傅靳恐當作/傅周盖七人中叙功惟傅寛周緤事最少也)
　許慈(蜀志本傳慈字仁篤又有胡潜字公興並為博/士典掌舊文更相克伐書籍有無不相通借時)
　(尋楚撻其矜已/妬彼至於此)
　虞丘進(宋書本傳進累戰有功封望蔡縣男除宋臺/令書史臣曰諸將起自豎夫心一乎主百死)
　(而不顧遂饗/封侯之報)
　王憲(魏書本傳憲字顯則北海劇人歸誠太祖見之/曰此王猛孫也厚禮待之進爵劇縣侯卒年八)
　(十九北史/憲作幰)
　燕石(鬫子宋之愚人得燕石梧臺之側藏之以為大/寶周客聞而觀馬革匱十重緹巾十襲客見之)
　(掩口盧胡而笑曰此/燕石也與瓦甓同)
　齊竽(韓子内儲説一聽則愚智不分責下則人臣不/參其説在吹竽齊宣王使人吹竽必三百人南)
　(郭處士為王吹竽王説之宣王/死湣王立好一一聽之處士逃)
　
　
　
　
　
　
　
　
　
　
　
　
　
　
　
　史通通釋卷八
欽定四庫全書
　史通通釋卷九　　　　　　無錫浦起龍撰
　　内篇
　　　覈才(第三十一/)
夫史才之難其難甚矣晉令云國史之任委之著作毎
著作郎初至必撰名臣傳一人斯盖察其所由茍非其
才則不可叨居史任釋(起言史材實/難揀覈宜慎)歴觀古之作者若
蔡邕劉峻(一本峻獨不書/名而書字非)徐陵劉炫之徒各自謂長於
著書達於史體然觀(一無/觀字)侏儒一節而他事可知釋(首/舉)
(四人皆有心掌故而未/及成史者此下分評)案伯喈於朔方(舊誤作方朔/或誤作方翔)上
書謂宜廣班氏天文志夫天文之於漢史實附贅之尤
甚者也必欲申以掎摭但當鋤而去之安可仍其過失
而益其蕪累亦奚異觀河傾之患而不遏以隄防方欲
疏而導之用速懷襄之害述史如此將非練達者歟釋
(一層評蔡邕與書/志篇論天文同㫖)孝標持論談(一作/析)理誠為絶倫而自
叙一篇過為煩碎山栖一志直論(一作/是)文章(句恐有/譌字)諒
難以偶迹遷固比肩陳范者也釋(一層評/劉峻)孝穆在齊有
志(一有/於字)梁史及還江左(一有/而字)書竟不成嗟乎以徐公文
體而施諸史傳亦猶灞上兒戲異乎真將軍幸而量力
不為可謂自卜者審矣釋(一層評/徐陵)光伯以洪儒碩學而
迍邅不遇觀(一無/觀字)其銳情自叙欲以垂示將來而言皆
淺俗理無要害豈所謂誦詩三百雖多亦奚以為者乎
釋(一層評劉炫○上分覈四人見如此名才/留心撰述猶難輕許則史才豈易言哉)昔尼父有
言文勝質則史盖史者當時之文也然朴散淳銷時移
世異文之與史較(一作/皎)然異轍故以張衡之文而不閑
於史以陳夀之史而不習於文其有賦述兩都詩裁八
詠而能編次漢冊勒成宋典若斯人者其流㡬何釋(至/此)
(提出本篇論㫖文與史本非二途但唐初文尚儷體以/入史局則非其倫矣○劉之前以詞賦才而成正史者)
(唯班沈二人/故列出之)是以畧觀近代有齒跡文章而兼修史傳
其為式也羅含謝客宛為謌頌之文蕭繹江淹直(一作/究)
成銘贊之序(序字似/當作筆)温子昇尤工(一作/喜)複語盧思道雅
好麗(作儷/字用)詞江總猖獗以沈迷庾信輕薄而流宕此其
大較也然向之數子所撰者盖不過偏記雜說小卷短
書而已猶且乖濫踳駮一至於斯而况責之以刋勒一
家彌綸一代使其始末圓備表裏無咎盖亦難矣釋(此/段)
(所舉諸人正證上文麗/詞史筆之不相入也)但自世重文藻詞宗麗淫於是
沮誦失路靈均當軸毎(當有/值字)西省虚職東觀佇才凡所
拜授必推文士遂使握管懷鉛多無銓綜之識(舊訛/作職)連
章累牘罕逢微婉之言而舉俗共以為能(一作共/為能事)當時
莫之敢侮假令其(一無/其字)間有術同彪嶠才若班荀懷獨
見之明負不刋之業而皆取窘於流俗見嗤於朋黨遂
乃哺糟歠醨俯同妄作被褐懷玉無由自陳此管仲所
謂用君子而以小人參之害霸之道者也(一無/也字)釋(此節/趁作)
(之者之所趨搭到任之者之所取/風尚同歸將志古者反不見收矣)昔傅𤣥(或作/毅非)有云(一/脱)
(云/字)觀孟堅漢書實命代奇作及與陳宗尹敏杜撫馬嚴
撰中興紀傳其文曽不足觀豈拘於時乎不然何不類
之甚者也是後劉珍朱穆盧植楊彪之徒又繼而成之
豈亦各拘於時而不得自盡乎何其益陋也(以上並/傅𤣥語)嗟
乎拘時之患其來尚矣斯則自古(一有/之字)所歎豈獨當今
者哉(一無當/字者字)釋(末以古語證之眼在拘於時/句歎時情所尚積而難反也)
　按載文之言曰文之將史其流一也叙事之言曰其
　為文也編字不隻捶句皆雙兹又曰文之與史較然
　異轍盖三史以上文史一揆駢體既興文筆難乎為
　史筆其理然也麗於色者必靡於質工為偶者必拙
　為疎當公之時值唐初運連軫六朝所謂史局皆文
　詠之士故對時局再三言之○或疑諸史叙事究與
　六朝碑版不同何累以俳體瞋之噫讀書亦不審矣
　盍姑取晉宋諸書觀其叙言乎其中章奏大篇無論
　他如立談口語決難猝辦四六而時流吐屬鮮非駢
　儷乃至徒河羯氐之流竊時裔種耳應答言句文必
　叠雙其為矜粉飾逐風氣顯自筆頭出矣非俳而何
　疑者退而撿之皆是○史通極詆儷詞卒亦自為俳
　體正所謂拘於時者乎然其言已為退之習之輩前
　導也
　晉令(隋經籍志晉令四十卷晉職官志/著作郎始到職必撰名臣傳一人)
　侏儒一節(吴志潘濬傳注武陵部從事樊伷叛外白/差萬人往討濬曰五千兵足可擒伷伷實)
　(無才昔嘗為州人設饌比至日中食不可得而十餘/自起此亦侏儒觀一節之驗也按成語似别有夲俟)
　(考/)
　朔方上書(後漢蔡邕傳邕字伯喈拜郎中校書東觀/對災咎譏刺寵臣下獄減死徙朔方上書)
　(自陳奏其所著十意注自陳曰臣自在布衣常以為/漢書十志下盡王莽光武以來唯記紀傳無續志者)
　(故太傅胡廣畧以所有舊事與臣臣欲刪定者一所/當接續者四前志所無臣欲著者五分别首目并書)
　(章左唯陛/下留神)
　自叙山栖(劉峻見補注篇又本傳因遊東陽紫巖山/築室居焉為山栖志其文甚美又嘗為自)
　(序曰余自比馮敬通而有同之/者三異之者四後詳自叙篇)
　孝穆在齊(陳書徐陵傳陵字孝穆太清二年兼通直/散騎常侍使魏㑹齊受禪陵累求復命終)
　(拘留不遣及齊送貞陽侯為梁嗣乃遣陵隨還陳天/嘉年領大著作按在齊有志梁史之語本傳本集皆)
　(不/見)
　光伯自叙(隋儒林傳劉炫字光伯納言楊達舉炫博/學射䇿高第除太學博士嵗餘歸河間于)
　(時盜賊蠭起教授不行乃自為贊曰通人自叙風徽/余敢仰均先達徒以日迫桑榆門徒雨散殆及餘喘)
　(薄言胸/臆云云)
　兩都(兩都賦班固/撰見載文篇)
　八詠(八詠沈約撰隠侯本集一登臺望秋月二㑹圃/臨春風三嵗暮愍衰草四霜來悲落桐五夕行)
　(聞夜鶴六晨征聽曉鴻七解珮去朝市八被褐守山/東坡詩䖍州八景八詠聊同沈隱侯王注沈約為束)
　(陽太守作八詠冩于樓上按東陽今金華府陸魯望/二遺詩序云東陽多名山金華為最守山東指此也)
　羅含(晉文苑傳羅含字君章嘗夢一鳥文彩異常飛/入口自此藻思出新太守謝尚稱曰湘中琳琅)
　(於城西小洲上立茅屋布衣蔬食晏如/也徵正員郎轉廷尉致仕門施行馬)
　謝客(即謝靈運見論贊篇南史庾肩吾傳謝客吐言/天授時有不拘是其糟粕謝𢎞毅傳客兒靈運)
　(小字異苑靈運生於㑹稽其家以子孫難得/送於錢塘杜明師養之十五方還故曰客兒)
　蕭繹(蕭繹即梁元帝參本紀初封湘東王頗有髙名/與裴子野劉顯蕭子雲為布衣之交著作多行)
　(於/世)
　江淹(梁書江淹傳淹字文通少以文章顯晚節才思/微退時人謂之才盡所著述百餘篇并齊史十)
　(志/)
　温子昇(見叙/事篇)
　盧思道(北史盧𤣥傳𤣥之孫思道才學兼著齊天保/中魏史成思道多所非毁周平齊追赴長安)
　(終散騎侍郎參内/史事集三十卷)
　麗詞(文心雕龍有麗詞篇論駢儷體其文曰造化賦/形支體必雙神理為用事不孤立心生文辭高)
　(下相須臯陶贊云罪疑惟輕功疑惟重益陳/謨云滿招損謙受益豈營麗詞率然成對)
　江總(陳書總字總持家傳賜書晝夜尋讀文傷於浮/艷後主之世總當權宰日與宴遊後庭共陳暄)
　(孔範等十餘/人謂之狎客)
　庾信(北史文苑傳庾信字子山父肩吾為梁中庶子/徐摛為右衛率摛子陵及信並為抄撰學士父)
　(子東宫出入恩莫與比隆文並綺艷世號徐庾體焉/元帝即位聘於西魏屬大軍南伐遂留長安累遷開)
　(府儀同/三司)
　踳駮(莊子末篇惠施多方其道踳駮魏都賦謀踳駮/於王義按乖舛也本訓色雜或作䮞駮義亦可)
　(借後世書有作蹐駮者/蹐訓小步失其義矣)
　沮誦失路(升菴外集倉頡沮誦共造文字今世知有/倉頡不知有沮誦按沮誦失路借言古筆)
　(不行也又詳/外篇正史篇)
　靈均當軸(按史記屈賈傳但言屈原者名平不言别/有名字所謂正則靈均盖離騷自寓即内)
　(羙修能之冩象耳離騷見下篇此言/靈均當軸借言以詞人當史局也)
　傅𤣥有言(傅𤣥見書事篇其言即所撰論三史故/事評斷得失中語也作傅毅者非是)
　陳尹(後漢班固傳顯宗召固詣挍書部除蘭臺令史/與前睢陽令陳宗長陵令尹敏共成世祖夲紀)
　(困學紀聞論衡云陳平仲紀光武漢家功德可觀見/未詳平仲何人閻徵君若璩據班固傳推知是陳宗)
　(字袁宏後漢紀南陽人尹敏字幼季才學深通上言/䜟書多近語俗辭上非之官止長陵令與班彪善)
　杜馬(馬援傳援兄子嚴字威卿明德皇后既立嚴慮/致譏嫌徙北地皇后勅使移居洛陽顯宗召見)
　(嚴進對閎雅詔留仁夀闥與校書/郎杜撫班固等雜定建武注記)
　劉朱盧楊(後漢文苑傳劉珍字秋孫永初中鄧太后與/詔珍與劉騊駼馬融校定東觀百家又詔)
　(騊駼作建武以來名臣傳篇又朱暉傳暉子穆字公/叔拜尚書所著論奏二十  及卒蔡邕與門人共述)
　(其體行諡為文忠先生韓又盧植傳植字子幹拜議/郎與馬日磾蔡邕楊彪  説等補續漢紀  又楊震)
　(傳震曽孫彪字文先熹平中公車徵拜議郎注華嶠/書曰與日磾植邕等著作東觀  按四人傳中朱穆)
　(不及續/史事)
　　　序傳(第三十二/)
盖作者自叙其流出于中古乎(一無/乎字)案屈原離騷經其
首章上陳氏族下列祖考先述厥生次顯名字自叙發
跡實基於此釋(此以賦體自述/而遂開叙體者)降及司馬相如始以自
叙為傳然其所叙者但記自少及長立身行事而已逮
於祖先所出則蔑爾無聞釋(此則叙體所始/而不述其先者)至馬遷又
徵三閭之故事放(讀/倣)文園之近作模楷二家勒成一卷
於是揚雄遵其舊轍班固酌其餘波自叙之篇實煩於
代雖屬辭有異而兹體無易釋(至太史公則歴述先世/而叙體備遂為後代所)
(宗原已上/是  始)尋馬遷史記上自軒轅下窮漢武疆宇修闊
道路緜長故其自叙始於氏出重黎終於身為太史雖
上下馳騁終不越史記之年釋(自此乃頂接史/公開出議論)班固漢
書止叙西京二百年事耳其自叙也則逺徵令尹起楚
文王之世近録賓戲當漢明帝之朝苞括所及(一作/聞)踰
於本書逺矣而後來叙傳非止一家競學孟堅從風而
靡施於家諜(一作/譜)猶或可通列於國史多(一作/毎)見其失
者矣釋(此為初段議論言遷史本無斷限故逺溯源流/班書止述本朝而亦追叙逺代此習一起攀仰)
(成/風)然自叙之為義也茍能隠已之短稱其所長斯言不
謬即為實録而相如自序乃(舊譌/及)記其客遊臨卭竊妻
卓氏以春秋所諱持為美談雖事或非虚而理無可取
載之於傳不其愧乎又王充論衡之自紀也述其父祖
不肖為州閭所鄙而已荅以瞽頑舜神鯀惡禹聖夫自
叙而言家世固當以揚名顯親為主茍無其人闕之可
也至若盛矜於已而厚辱其先此何異證父攘羊學子
名母必責以名教實三千之罪人也釋(此兩層與論㫖/反離言自叙之)
(過過在鋪張而相如不嫌自汙者/王充醜詆所生是出情理之外)夫自媒自衒士女之醜
行然則人莫我知君子不(舊作/所誤)恥案孔氏論語有云十
室之邑必有忠信不如某之好學也又曰吾毎自(一依/經作)
(日/三)省吾身為人謀而不忠乎與朋友交而不信乎又曰
文王既沒文不在兹乎又曰吾之先(一依經作/昔者吾)友嘗從
事於斯矣則聖達之(舊無/之字)立言也時亦揚露已才或託
諷以見其情或選(與巽/通)辭以顯其跡終不盱衡自伐攘
袂公言且命諸門人各言(一作/見)爾志由也不讓見嗤無
禮歴觀揚雄已降其自叙也始以誇尚為宗至魏文帝
傅𤣥陶梅(恐誤或當/作梅陶)葛洪之徒則又踰於此者矣何則
身兼片善行有微能皆剖晰具言一二必載豈所謂憲
章前聖謙以自牧者歟釋(此節乃本篇正諷為/自叙誇尚者進規)又近古
人倫喜稱閥閱其蓽門寒族百代無聞而騂角挺生一
朝暴貴無不追述本系妄承先哲至若儀父振鐸並為
曹氏之初淳維(當作/始均)李陵俱稱拓㧞之始河内(舊訛/作南)馬
祖遷彪之說不同吴興沈先約炯(先約炯一作/約先後非)之言(一/作)
(序/)有異斯皆不因真律無假寜楹直據經史自成矛盾
則知揚姓之寓西蜀班門之雄朔野或胄纂伯僑或家
傳熊繹恐自我作故(舊作/古)失之彌逺者矣盖諂祭非鬼
神所不歆致敬他親人斯悖德凡為叙傳冝詳此理不
知則闕亦何傷乎釋(末節極之於冒承非/鬼而誇情莫遯矣)
　按篇何以作為史家以自序殿全史而作也史記而
　下有自序者漢之班宋之沈南北史之李與史遷而
　四耳而旁及於相如揚雄者史傳即其自傳也又及
　於王充魏文傳𤣥陶葛諸人序見本集者觸類而長
　藉以起諷也以龍門為初式以蘭臺為踵事以浼身
　證祖為失體以誇尚妄承為進規核而辯(迨後官局/分編序傳)
　(之例/遂廢)○篇當次前序例題目之間恐是錯簡○唐栁
　仲敷論氏族曰天子建德因生賜姓以國則齊魯秦
　吴以謚則文武成宣以官則司徒司馬以爵則王孫
　公孫以字則孟孫叔孫以居則東門北郭以地則三
　烏五鹿以事則巫乙卜陶秦既滅學公侯子孫失其
　本系漢始尚官七相五公所由興也魏立九品置中
　正尊世胄卑貧士晉宋因之賈氏(弼/)王氏(𢎞/)譜學興
　焉自有譜局史職皆具過江則為僑姓山東闗中號
　郡姓代北則虜姓凡三世有三官者曰膏粱有令僕
　者為華腴尚書領䕶而上者甲姓九卿若方伯者乙
　姓散騎太中者丙姓吏部正員郎為丁姓謂之四姓
　又唐書髙儉傳曰太宗以人尚閥閱嫁娶取貲謂之
　賣昏詔儉與韋挺等責天下譜諜參考史傳檢正真
　偽進忠賢退悖惡先宗室後外戚退新門進舊望右
　膏粱左寒畯合二百九十三姓千六百五十一家為
　九等號氏族志後李義甫恥其家無名更令孔志約
　楊仁卿等裁廣義例各以品位高下次之縉紳恥焉
　目為勲格至鄭漁仲作通志謂五季以來諸志録皆
　散佚云譜胄源流興廢可考見者如此史言賣昏求
　財汨喪亷恥至風教又薄譜録都廢而公靡常産之
　拘士亡舊德之傳矣然水心葉氏又言叔向以欒郤
　胥原狐續慶伯降在皂𨽻憂公室之卑矣若夫志不
　必憂國行不必及民但為門户世有顯寵如晉宋王
　謝北方崔盧此叔孫豹所謂世禄非不朽也因閱此
　文附記其説
　離騷陳氏族(篇首帝高陽之苖裔兮朕皇考曰伯庸/攝提貞於孟陬兮惟庚寅吾以降皇覽)
　(揆余於初度兮肇錫余以嘉名名余曰正則兮/字余曰靈均按庾信哀江南賦自陳氏族較詳)
　相如自叙為傳(按漢書本傳無自叙明文證之後史/知其言固有本隋書劉炫傳自為贊)
　(曰通儒司馬相如揚子雲馬李卿鄭康成等皆自叙/風徽傳芳來葉云云盖子元之前古人已言之矣)
　不越史記之年(太史公自序云卒述陶唐以來至於/麟止自黄帝始按此總紀史記全書)
　(也而本序之始/終亦括此三言)
　逺徵近録(按漢書叙傳其首曰班之先令尹子文之/後其末以答賓戲終之時則明帝永平年)
　(也馬序推史官之由來班則/止於述姓故史通有異辭)
　竊妻(相如傳相如游梁歸臨卭令王吉為具召之時/卓王孫女文君新寡相如以琴心挑之文君夜)
　(亡奔相如遂/與馳歸成都)
　論衡自紀(自紀篇王充者㑹稽上虞人也字仲任其/先本魏郡從軍有功封㑹稽陽亭國因家)
　(焉以農桑為業世祖勇任氣怨讎衆多祖父汎擔載/就安錢唐縣生子二䝉誦誦即充父與豪家丁伯等)
　(結怨徙處上虞按瞽/頑鯀惡皆自紀中語)
　學子名母(戰國魏䇿宋人有學者三年反而名其母/母曰名我何也其子曰堯舜名天地名母)
　(賢不過堯舜大不過天地是以名母也母曰子於學/盡行之乎將有所不行也願子之且以名母為後也)
　三千之罪(孝經五刑篇子曰五刑之/屬三千而罪莫大於不孝)
　揚雄自叙(本傳顔注晉灼曰晉大夫無揚侯師古曰/雄之自叙譜牒稱揚侯盖疎謬也據此可)
　(見雄傳皆自敘之文其説必有/所受也前相如自叙注已見之)
　魏文帝(典論自序歴述平董卓脫張繡及/論射擊劒彈碁之事皆著於篇)
　傅𤣥(𤣥字休奕見書事篇作/傅子三篇其自叙未見)
　陶梅(其人無考世説方正注梅頤弟陶字叔真王敦/咨議參軍晉書祖逖兄納問梅陶曰君鄉里立)
　(月旦評何如曰善褒惡貶佳法也王隠在坐曰尚書/三載考績何得月行褒貶陶曰此官法也月旦私法)
　(也按陶生許劭之鄉好議/論自叙之作或是其人)
　葛洪(抱朴子自叙余抄掇衆書撮其精要或曰玊屑/盈車不如全璧答曰泳員流者採珠而捐蚌登)
　(荆山者拾玉而棄石余猶摘孔萃之藻羽脱犀/象之角牙矣其自序世系晉書本傳略採之)
　儀父振鐸(大戴帝繫篇顓頊元孫陸終娶鬼方氏産/六子其五曰安是為曹姓曹姓者邾氏也)
　(通志氏族畧武王封安之苖裔邾挾為附庸下至儀/父始見於經按邾儀父乃曹之後非曹之先也劉言)
　(稍借史記曹叔振鐸者周武王弟/也武王既克殷紂封叔振鐸於曹)
　始均李陵(魏書序紀黄帝以土德王北俗謂土為托/謂后為䟦故以為氏其裔始均入仕堯世)
　(命為田祖爰歴三代始均之裔不交南夏積六十七/世至成皇帝諱毛立威振北方宋書索虜傳索頭虜)
　(姓托跋其先李陵後也按舊本始均作淳維/淳維是匈奴逺祖與拓䟦無涉拓通作托託)
　河内馬祖(按太史公自序及晉書帝紀同以漢初河/内司馬卭為祖史通謂彪説不同是司馬)
　(彪九州春秋叙姓/别有所祖也俟考)
　吴興沈先(沈約宋書自序沈子國今汝南平輿沈亭/是也後以國為氏漢有曰戎字威卿者光)
　(武封為海昏侯辭不受避地徙居㑹稽烏程縣之餘/不鄉遂世家焉順帝分㑹稽為吴郡靈帝分烏程為)
　(永安吴孫皓分吴郡為吴興郡晉平吴改永安為武/康史臣七世祖延始居縣東博陸里餘烏村按南史)
　(沈炯傳亦云吴興武康人史/通云烱言有異未詳所本)
　真律寜楹(未/詳)
　胄纂伯僑(揚雄傳其先出自有周伯僑者以/支庶初食采於晉之揚因氏焉)
　家傳熊繹(漢書叙傳班之先與楚同姓令尹子文之/後也子文初生虎乳之楚人謂虎班因氏)
　(焉按熊繹/楚先君也)
　敬他(孝經聖治不愛其親而愛他人者謂之/悖德不敬其親而敬他人者謂之悖禮)
　　　煩省(第三十三/)
昔荀卿有云逺略近詳(舊作録逺/畧近誤)則知史之詳略不均
其為辨(舊作/患誤)者久矣釋(荀子語可作本篇題目二句承/接竟似破承舊本傳譌遂與通)
(篇牴/牾)及干令昇史議歴詆諸家而獨歸美左傳云丘明
能以三十卷之約囊括二百四十年之事靡有孑遺斯
盖立言之髙標著作之良模也(並史議/原文)又張世偉著班
馬優劣論云遷叙三千年事五十萬言固叙二百四十
年事八十萬言是班不如馬也(並優劣/論原文)然則自古論史
之煩省者咸以左氏為得史公為次孟堅為甚(甚舊作/非恐誤)
自魏晉已還年祚轉促而為其國史亦不減班書此則
後來逾煩其失彌甚者矣釋(首提後史益煩為論案乃/先舉干張兩議以啟辨端)
余以為近史蕪累誠則有諸亦猶(古由/通)古今不同勢使
之然也釋(掲勢字/是篇的)輒求其本意略而論之釋(此下對兩/議分辨)
何者當春秋之時諸侯力争各閉境相拒闗梁不通其
有(一譌/言)吉㓙大事見知於他國者或因假道而方聞或
以通(一作/同)盟而始赴茍異於是則無得而稱魯史所書
實用此道至如秦燕之據有西北楚越之大啟東南地
僻界(一作/逺非)於諸戎人罕通於上國故載其行事多有闕
如且其書自宣成以前三紀而成一卷至昭襄已下數
年而(一作/各)占一篇是知國阻隔者記載(一作/事)不詳年淺
近者撰録多備(原注杜預釋例云文公已上六公書/日者二百四十九宣公已下亦六公)
(書日者四百三十二計年數略同而日數加倍此亦久/逺遺落不與近同也是則傳者注書已先覺之矣按先)
(後書日之文見杜氏集解序疏一本/書日皆作書國又傳者作儒者並誤)此(一作/左)丘明隨聞
見而成傳何有故為簡約者哉釋(此節兩層言左之約/左之勢也况左亦有)
(不能約之時干/之言豈定論乎)及漢氏(一作/時)之有天下也普天率土無
思不服㑹計之吏嵗奏於闕廷輶軒之使月(一作/日)馳於
郡國作者居府於京兆(府字舊譌/在京兆下)徵事於四方用使夷
夏必聞逺近無隔故漢氏之史所以倍増於春秋也釋
(此節言班有不得不煩之勢張乃/以為不如馬亦豈得為定論乎)降及東京作者彌衆
至如名邦大都地富才良髙門甲族代(一作/世)多髦俊邑
老鄉賢競為别録家牒宗譜各成私傳於是筆削所採
聞見益多此中興之史(即後漢/書也)所以又廣於前漢也釋
(由班而推後漢之煩又其勢有必然者但今范史短於/班史此盖舉華謝諸本而言篇尾云華謝所編煩於班)
(馬是/也)夫英賢所出何國而無書之則與日月長懸不書
則與煙塵永滅是以謝承尤(一作/周)悉江左京洛事缺於
三吴陳夀偏委(悉也一/作安非)蜀中巴梁語詳於二(或作/一非)國(蜀/志)
(最短何以云然恐兼夀/所撰益都耆舊傳而言)如宋齊受命梁陳握紀或地比
禹貢一州或年方秦氏二世夫地之偏小年之窘迫適
使作者採訪易洽巨細無遺耆舊可詢隠諱咸露此小
國之史所以不減於大邦也釋(更由漢而推之偏近之/史其煩又各因其勢也)
(循已上皆/  序推出)夫論史之煩省者(一無/者字)但當要(一作/求)其事有
妄載苦於榛蕪言有闕書傷於簡略斯則可矣必量世
事之厚薄限篇第以多少理則不然釋(數語一篇筋骨/論當否不論多)
(少洵篤/論也)且必謂丘明為省也若介葛辨犧於牛鳴叔孫
志夢於天壓楚人教晉以拔斾城者謳華以棄甲此而
畢書豈得謂之省耶且必謂漢書為煩也若武帝乞漿
於柏父陳平獻計於天山長沙戲舞以請地楊僕怙寵
而移闗此而不録豈得謂之煩耶由斯而言則史之煩
省不中(衷也不衷/於一也)從可知矣釋(此節更就干張所論之/二書搜討其義言彼所)
(謂煩省之説/幷亦未確也)又古今有殊澆淳不等帝堯則天稱大書
惟一篇周武觀兵孟津言成三誓伏羲止畫八卦文王
加以繫辭俱為大聖行事若一其豐儉不類懸隔如斯
必以古方今持彼喻此如蚩尤黄帝交戰阪泉施於春
秋則城濮鄢陵之事也有窮簒夏少康中興施於兩漢
則王莽光武之事也夫差既滅句踐霸世施於東晉則
桓𤣥宋祖之事也張儀馬錯為秦開蜀施於三國則鄧
艾鍾㑹之事也而往之所載其簡如彼後(一作/今非)之所書
其審如此若使同後來於往世(同後來舊作/後來同誤)限一槩以
成書將恐學者必詬其疎遺尤其率略者矣而議者茍
嗤沈蕭之所記(宋書南/齊書)事倍於孫習(皆有/晉史)華謝之所編
(皆後/漢書)語煩於班馬(此四句舊本雜亂/不成語録見篇後)不亦謬乎故曰論史之
煩省者但當求其事有妄載言有闕書斯則可矣必量
世事之厚薄限篇第以多少理則不然其斯之謂也釋
(後節更從煩一邊指證出與簡並勝之義/能令勢字身分愈髙而文情亦興㑹翔舞)
　按篇意都從荀卿子悟來荀言久則論略近則論詳
　略則舉大詳則舉小持此四語括此一篇大致了了
　不須復贅疏義也其曰但論妄載闕書不論厚薄多
　少説理尤為圓足史通著論不難其綜覈難其寛和
　如此篇醇乎醇者也○此篇用意與叙事三章大相
　逕庭非前後違反也彼以用筆言此以載事言㑹向
　此中參悟乃可與言事増文簡之法又内篇至此將
　竟特以斡旋前論偏枯更可識著書補救之法○讀
　武帝乞漿一段識史筆之謹嚴見讀書之精宻遇此
　等不放過便能處處得師
　逺畧近詳(荀子非相篇傳者久則論畧近則論詳略/則舉大詳則舉小愚者聞其略而不知其)
　(詳聞其詳而不知其大也按文之誤從劉勰文心來/文心云荀况稱録逺畧近盖文疑則闕貴信史也意)
　(亦自/背)
　令昇世偉(令昇干寶字也其説見二體篇/世偉張輔字也注見鑒識篇)
　介葛(見言/語篇)
　天壓(昭四年初穆子去叔孫氏及庚宗遇婦人私而/宿焉適齊夢天壓已弗勝顧而見人黑而上僂)
　(號之曰牛助余乃勝之既立所宿庚宗之婦人獻以/雉曰吾子長矣見之則所夢也號之曰牛曰唯遂使)
　(為豎有寵/卒亂其室)
　拔斾(宣十二邲之戰晉師奔或以廣隊不能進楚人/惎之脫扄少進馬還又惎之拔斾投衡乃出顧)
　(曰吾不如大/國之數奔也)
　棄甲(見言/語篇)
　乞漿柏父(郭注上微行嘗夜至柏谷舎於逆旅因從/乞漿主人翁曰無漿正有溺耳且疑上為)
　(姦盜欲攻之主人嫗覩上狀貌而異之止其翁翁不/聽嫗飲翁酒縛之乃殺雞為食以謝客明日上歸召)
　(嫗賜金千斤按郭不言所/出後閱漢武故事得之)
　獻計天山(漢書髙帝紀至平城為匈奴所圍七日用/陳平計得出注應劭曰陳平使畫工圖美)
　(女間遺閼氏云欲獻之閼氏畏其奪已寵因謂單于/曰漢天子亦有神靈得其地非能有也於是開一角)
　(得出鄭氏曰/計鄙陋故祕)
　長沙戲舞(漢書景十三王傳長沙定王發□微故王/卑濕貧國注應劭曰景帝後二年諸王來)
　(朝有詔更前稱夀歌舞定王但張褏小舉手左右笑/其拙上怪問之對曰臣國小地狹不足迴旋帝乃以)
　(武陵零陵/桂陽益焉)
　楊僕移闗(漢書孝武紀元鼎三年冬徙函谷闗於新/安以故闗為𢎞農縣注應劭曰時樓船將)
　(軍楊僕數有大功恥為闗外民上書乞徙東闗以家/財給其用度武帝意亦好廣闊於是徙闗三百里按)
　(已上四條皆所謂班氏不録者也今詳考漢書果皆/别見而郭本率以班書正文串録為注反似其言皆)
　(出史文者豈不與本㫖刺謬乎至楊僕一條但鈔酷/吏本傳尤與移闗事無涉矣只此校訂頗費日力後)
　(詳王本大半得之/是其勝郭本處)
　城濮鄢陵(城濮事在僖二十八鄢陵事在成十/六所謂春秋晉楚三大戰之二也)
　有窮少康(有窮后羿見人物篇又左哀元昔有過澆/滅夏后相后緜方娠逃歸有仍生少康焉)
　(澆求之奔有虞虞思妻之二姚而邑諸綸能布其/德以收夏衆使女艾諜澆復禹之績祀夏配天)
　王莽光武(二漢終始傳紀/載之凡數卷)
　桓𤣥宋祖(晉書之叛臣及諸葛長民何無忌等傅宋/書之武帝紀及劉道規等傳並載其事亦)
　(數/卷)
　為秦開蜀(戰國秦䇿司馬錯與張儀争論於秦/恵王前起兵伐蜀遂定蜀史記略同)
　鄧艾鍾㑹(魏志鄧艾字士載鍾㑹字士季太傅繇小/子也司馬文王以蜀將姜維屢擾邊陲大)
　(舉圖蜀景元四年秋下詔使鄧艾統諸軍三萬餘人/趨甘松沓中綴維㑹統十萬衆分從斜谷駱口入移)
　(檄蜀將吏士民云云按魏志蜀志及/晉書文帝紀其事専載夾載不一冊)
　沈蕭四句(初注此書案頭有二本文異而誤同正凝/想間張生玉穀至共勘之揀所兩有汰所)
　(兩羨而四句出遂刋定之後見别本一/字不爽也二本大小書雜亂謬誤録後)
　　(一/本)議者茍嗤沈約(休文/梁人)著宋書衍(字子/顯)著齊書蕭
　　之所記事倍於孫(孫盛字安/國晉人也)當晉書鑿齒(字彦/威)亦
　　著晉書習華謝之所編語煩於班馬　(又一/本)議者
　　茍嗤沈約(休文梁人/著宋書)蕭衍(字子顯著齊書蕭/所記事倍於孫)孫盛
　　(字安國晉/人著晉書)習鑿齒(字彦威亦/著晉書)之所編語煩於班馬
　　(按二本皆正文夾注之互混也其文不可以句而/衍字當字等之誤更不待言邢子才言日思誤書)
　　(更是一適余讀此悶極/始悟不禁為之解頤)
　
　
　
　
　
　
　
　
　
　
　
　史通通釋卷九
欽定四庫全書
　史通通釋卷十　　　　　　無錫浦起龍撰
　　内篇
　　　雜述(第三十四○雜述/謂史流之雜著)
在昔(舊作/昔在)三墳五典春秋檮杌即(當作/皆)上代帝王之書
中古諸侯之記行諸歴代以為格言釋(篇首所列皆謂/紀載正書用以)
(托起/雜述)其餘外傳則神農嘗藥厥有本草夏禹敷土實著
山經世本辨姓著自周室家語載言傳諸孔氏是知偏
記小説自成一家而能與正史參行其所由來尚矣釋
(標出雜述家/數開自此類)爰及近古斯道漸煩史氏流别殊途並騖
釋(落到後所/論列者)榷而為論其流有十焉一曰偏紀(一作記/後同)
二曰小録三曰逸事四曰𤨏言五曰郡書六曰家史七
曰别傳八曰雜記九曰地里書十曰都邑簿釋(先釐别/其門類)
夫皇王受命有始有卒作者著述詳略難均有權記當
時不終一代若陸賈楚漢春秋樂資山陽(一有公字一/以偶句從刪)
載記王韶(本名/韶之)晉安陸(當作/帝)紀姚最(舊脱/最字)梁昭(舊脫/昭字)後
略此之謂偏紀者也釋(此謂短述之書但/記近事而非全史)普天率土人
物𢎞多求其行事罕能周悉則有獨舉所知編為短部
若戴逵竹林名士王粲漢末英雄蕭世誠懷舊志盧子
行知已傳此之謂小録者也釋(此謂私志之書各/録知交而非正史)國史
之任記事記言視聽不該必有遺逸於是好奇之士補
其所亡若和嶠汲冡紀年葛洪西京雜記顧協璅語謝
綽拾遺此之謂逸事者也釋(此謂掇拾之書可/補史遺用資參考)街談巷
議時有可觀小説巵言猶賢於己故好事君子無所棄
諸若劉義慶世説裴榮期語林孔思尚語録陽玠松(或/作)
(松/玠)談藪此之謂𤨏言者也釋(此謂諧噱之書畧/供史料止助談資)汝潁奇
士江漢英靈人物所生載光郡國故鄉人學者編而記
之若圏稱陳留耆舊周斐(一作/裴)汝南先賢陳夀益都耆
舊虞預㑹稽典録此之謂郡書者也釋(此謂鄉邦舊德/之書視史家為)
(繁/)髙門華胄奕世載德才子承家思顯父母由是紀其
先烈貽厥後來若揚雄家諜殷敬世傳孫氏譜記陸宗
系歴此之謂家史者也釋(此謂門胄先烈之/書比史體為炫)賢士貞女
類聚區分雖百行殊途而同歸於善則有取其所好各
為之録若劉向列女梁鴻逸民(二字恐誤/當云高士)趙采忠臣徐
廣孝子此之謂别傳者也釋(此謂甄録貞範之書/能補前史缺遺乃貴)隂陽
為炭造化為工流形賦象於何不育求其怪物有廣異
聞若祖台(本名/台之)志怪干寶搜神劉義慶幽明劉敬叔異
苑此之謂雜記者也釋(此謂搜採怪異之書/足當外史勸誡乃佳)九州土宇
萬國山川物産殊宜風化異俗如各志其本國足以明
此一方若盛𢎞之荆州記常璩華陽國志辛氏三秦羅
含湘中此之謂地里書者也釋(此兼風土人物言其/書亦史志地俗一類)帝
王桑梓列聖遺塵經始之制不恒厥所茍能書其軌則
可以龜鏡將來若潘岳闗中陸機洛陽三輔黄圖建康
宫殿此之謂都邑簿者也釋(此指帝京規制言其書亦/史志都城一流○已上十)
(條書四十種各依/其類而舉其概)大抵偏紀小録之書皆記即日當時
之事求諸國史最為實録然皆言多鄙朴事罕圓備終
不能成其不刋永播來葉徒為後生作者削藁之資焉
釋(自此以下論其得失○首二條合論詞似/棄而實取切見親知之作足供史底也)逸事者皆
前史所遺後人所記求諸異説為益實多及妄者為之
則茍載傳聞而無銓擇由是真偽不别是非相亂如郭
子横之洞冥王子年之拾遺全搆虚辭用驚愚俗此其
為弊之甚者也釋(第三條之得失奇/者易誕故著此戒)𤨏言者多載當時
辨對流俗嘲謔俾夫樞機者藉為舌端談話者將為口
實及蔽者為之則有詆訐相戲施諸祖宗䙝狎鄙言出
自牀第莫不昇之紀録用為雅言固以無益風規有傷
名教者矣釋(第四條之得失此/條所戒宜用書紳)郡書者矜其鄉賢美其
邦族施於本國頗得流行置於他方罕聞愛異其有如
常璩之詳審劉昞(或作/炳非)之該博而能傳諸不朽見美來
裔者盖無㡬焉釋(第五條之得失鄉賢升送/年増嵗益閱此為之起疑)家史者事
惟三族言止一門正可行於室家難以播於邦國且箕
裘不墮則其録猶(一作/雖非)存茍薪構已亡則斯文亦喪者
矣釋(第六條之得失世/家子當味其言)别傳者不出胸臆非由機杼徒
以博採前史聚而成書其有足以新言加之别説者盖
不過十一而已如寡聞末學之流則深所嘉尚至於探
幽索隱之士則無所取材釋(第七條之得失前注言/能補闕遺乃貴者以此)雜
記者若論神仙之道則服食鍊(或作/練)氣可以益夀延年
語魑魅之途則福善禍淫可以懲惡勸善斯則可矣及
謬者為之則茍談怪異務述妖邪求諸𢎞益其義無取
釋(第八條之得失前注言/足當勸戒乃佳者以此)地里書者若朱贛所採浹於
九州闞駰所書殫於四國斯則言皆雅正事無偏黨者
矣其有異於此者則人自以為樂土家自以為名都競
美所居談過其實又城池舊跡山水得名皆傳諸委巷
用為故實鄙哉釋(第九條之得失土名俚/鄙之戒居志館者擇之)都邑簿者如
宫闕(一作/闈)陵廟街㕓郭邑辨其規模明其制度斯則可
矣及愚者為之則煩而且濫博而無限(一有故字或作/於字疑皆衍)
論榱棟則尺寸皆書記草木則根株必數務求詳審持
此為能(一譌/論)遂使學者觀之瞀亂而難紀也釋(第十條/之得失)
(宫闕尺寸物産/根株似非無益)於是考兹十品徴彼百家則史之雜名
其流盡於此矣至於其間得失紛糅善惡相兼既難為
覼縷故粗陳梗槩且同自鄶無足譏焉釋(此節總結十/品拈出史字)
(作眼雖諸書不以史名亦皆史之/雜流也又以不悉數者括其餘)又案子之將史本為
二説然(一脱/然字)如吕氏淮南𤣥晏抱朴凡此諸子多以叙
事為宗舉而論之抑亦史之雜也但以名目有異不復
編於此科釋(此又就子家者流剔/出近史者以該之)盖語曰衆(一作/聚)星之
明不如一月之光歴觀自古作者著述多矣雖復門千
户萬波委雲集而言皆𤨏碎事必藂殘固難以接光塵
於五傳並輝烈於三史古人以比玉屑滿篋良有㫖哉
釋(至此統攝全篇/先将雜家一抑)然則(作然/而用)芻蕘之言明王(一作/主)必擇
葑菲之體詩人不棄故學者有(當作/欲)博聞舊事多識其
(恐當/作奇)物若不窺别録不討異書專治周孔之章句直守
遷固之紀傳亦何能自致於此乎且夫子有云多聞擇
其善者而從之知之次也茍如是則書有非聖言多不
經學者博聞蓋在擇之而已釋(以揚筆收而歸結到擇/字本諸太史擇言尤雅)
(之擇最是/讀古隄防)
　按從上三十三篇論正史者備矣至是乃旁羅雜乗
　洪纎靡遺莊諧殫録可謂具體鼓吹者乎於正史則
　嚴核之不嫌於孤於雜乗則廣收之必贏其類可知
　子元是書盡意洗伐特欲令著作之庭浄無塵㸃耳
　非教天下謾棄羣言也○核羣史道用猛矣而如彼
　上篇卒以持平者愜物情收雜述道用寛矣而就中
　分論仍以袪猥者閑文紀猛以濟寛寛以濟猛其諸
　公孫僑之為政北宫文子所謂有禮者乎○其流十
　其舉似者四十流别雖多不離史屬賾而不亂也舉
　似似煩而約約且取小小冊見收大者可知也約而
　盡也
　神農本草(宋艾晟本草序神農舊經止於三卷藥數/百種梁陶隱居因而倍之唐于志寧傳帝)
　(問本草别録對曰班固惟記黄帝内外經不載本草/至齊七録乃稱之世謂神農氏嘗藥以拯含氣而黄)
　(帝以前文字不傳至桐雷乃載篇冊然所載郡縣多/在漢時疑張仲景華陀竄記其別録者魏晉以來吴)
　(普李當之所記其言華葉形色/附經為説故𢎞景合而録之)
　夏禹山經(胡渭禹貢錐指山海經十三篇劉歆以為/出於唐虞之際列子曰大禹行而見之伯)
　(益知而名之夷堅聞而志之然其間可疑甚多顔之/推曰禹益所記而有長沙零陵諸暨後人所羼也尤)
　(袤曰此先秦之書非/禹伯翳作二説允當)
　世本辨姓(漢蓺文志世本十五篇古史官記黄帝/以來訖春秋時諸侯大夫系謚名號)
　偏紀四種(陸賈楚漢春秋九卷見春秋家陽山陽載/記隋經籍志樂資撰十卷按山  公謂漢)
　(獻帝禪魏降封除晉安帝紀宋書王韶之字休泰私/撰晉安帝陽秋  著作佐郎使續後事訖義熙九年)
　(善叙事按晉安帝紀即此陽秋也舊作安陸誤又按/北史有王韶乃隋之武臣此以屬對省之字耳  梁)
　(昭後畧隋志姚最撰十卷按隋/志無昭字新舊唐志並有昭字)
　小録四種(竹林名士隋志竹林七賢論二卷晉太子/中庶子戴逵撰唐志亦作七賢論  漢末)
　(英雄記隋志王粲撰殘缺帝蕭世誠懷舊志隋唐志/梁元帝撰九卷按世誠元  字也諱繹見覈才篇)
　(盧子行知已傳隋唐志盧思/道撰一卷按子行思道字也)
　逸事四種(和嶠汲冡紀年按紀年見春秋家皆簡編/科斗文字讀書志所得凡八千五百一十)
　(四字詔和嶠等以𨽻字冩之是西京雜記新舊唐志/葛洪撰二卷按伯厚紀聞謂  吴均及蕭賁依託)
　(顧協璅語隋志一卷梁金紫光禄大夫顧協撰即謝/綽拾遺見書志五行章又書事篇言謝拾沈遺  此)
　𤨏言四種(劉義慶世説見尚書家榮裴榮期語林見/書事篇隋志裴啓撰按  期盖其字也)
　(孔思尚語録新舊唐志作齊語録丅卷亦見書志五/行章  陽玠松談藪書録解題北齊祕書省正字北)
　(平陽玠松撰事綜南北/八朝隋開皇中所述)
　郡書四種(陳留耆舊傳隋志漢議郎圈稱撰二卷卷/汝南先賢隋志魏周斐汝南先賢傳五)
　(舊唐志斐作裴典益都耆舊傳隋志陳夀撰/十四卷  㑹稽  録隋志虞預撰二十四卷)
　家史四種(揚雄家譜漢書揚雄傳即採此為之其説/詳序傳篇  殷敬世傳唐志作殷氏家傳)
　(三卷殷敬撰唐孫氏譜記唐志十五卷無撰人名/  陸宗系歴  志作吴郡陸氏宗系譜陸景獻撰)
　别傳四種(劉向列女傳曾鞏序劉向所序凡八篇隋/志及崇文總目皆稱十五篇嘉祐中蘇頌)
　(定其書復為八篇下梁鴻逸民後漢書本傳鴻仰慕前/世髙士為四皓以  二十四人作頌按鴻所撰即此)
　(不當云逸民或因鴻在逸民傳中有注字句旁者傳/冩誤耶  趙采忠臣傳按隋唐志忠臣傳但有梁元)
　(帝撰趙采無考廣徐廣孝子/傳新舊唐志徐  撰三卷)
　雜記四種(祖台之志怪隋志二卷新舊唐志作四卷/晉書台之字元辰官侍中光祿大夫  干)
　(寶搜神記隋志十卷劉劉義慶幽明録隋唐志並云/幽明撰録二十卷    敬叔異苑隋志宋給事劉敬)
　(叔撰/十卷)
　地理書四種(盛𢎞之荆州記隋志宋臨川王侍郎盛/𢎞之撰  常璩華陽國志見補注篇)
　(辛氏三秦按後漢李膺傳章懷注引之以證登龍門/語其書宜未亡而史志皆闕卷帙無考  羅含湘中)
　(文獻經籍考湘中山水記三卷晉耒陽羅含君章撰/范陽盧拯注其書頗及隋唐以後事則後人附益也)
　(物又按地理與郡書畧有辨郡書主人/  地理主風土但其中華陽志似闌入)
　都邑簿四種(潘岳闗中記隋唐志一卷潘岳撰宋中/興書目以撰人為葛洪或是别本  陸)
　(機洛陽記隋唐志一卷考三輔黄圖見書志篇漢三/輔典注  建康宫殿無    又按都邑簿志規制也)
　(更與郡書/地理有辨)
　洞㝠拾遺(東漢郭憲洞㝠序武帝明俊特達之主東/方朔滑稽浮誕以匡諫洞心於道教使冥)
　(迹之奥昭然顯著今籍舊史不載者撰洞冥記四卷王/子横憲字也  梁蕭綺拾遺記序拾遺記者晉隴西)
　(嘉字子年撰皆殘缺文起羲炎事記西晉/辭趣過誕推理陳迹盖絶世而宏博矣)
　劉昞(撰有燉煌實録十卷涼書十卷/其人詳論贊正史㸃煩三篇)
　朱贛闞駰(朱贛按隋志地里書陸澄合山海經已來/一百六十家並多零失見存四十二家又)
　(任昉地記増多陸本八十四家亦多零失見存唯十/二家今考其所列見存書皆無朱贛撰九州書名豈)
　(在零失中耶前辛氏三秦當亦然郎北史闞駰燉煌/人字𤣥陰樂安王丕引為從事中  撰十州志唐志)
　(十州志/十卷)
　　　辨職(第三十五○/軄一作識誤)
夫設官分職佇績課能欲使上無虚授(一作/稱)下無虚受
其難矣哉昔漢文帝幸諸將營而目周亞夫為真将軍
嗟乎必於史職求真(求真二字或作求其/若之一作求其若此)斯乃特(一無/特字)
為難遇者矣釋(泛從課職意刷/出史職之難)史之為務厥途有三焉
何則彰善貶惡不避强禦若晉之董狐齊之南史此其
上也(秉直/者)編次勒成鬱為不朽若魯之丘明漢之子長
此其次也(勒巨/冊者)高才博學名重一時若周之史佚楚之
倚相此其下也(徒多/聞者)茍三者並闕復何為者哉釋(以三/層實)
(其難若是則道在得人專任不在設局監領矣全/籠起議○已下將領局居局二弊流水抉發)昔魯
叟之脩春秋也不藉三桓之勢漢臣之著史記也無假
七貴之權而近古毎有撰述必以大臣居首釋(此下論/領局之)
(弊落出近/世故事)案晉起居注載康帝詔盛稱著述任重理藉
親賢(或誤/覽)遂以武陵王領祕書監尋武陵才非河獻(河/間)
(獻/王)識異淮南而輒以彼藩翰董斯邦籍求諸稱職無聞
焉爾釋(此推設領之始即就/初設抉出不稱來)既而齊撰禮書(舊作/國史)和士
開總知唐脩本草徐世勣監統夫使辟陽長信(影和/士開)指
撝馬鄭(舊作南董亦因/國史相承而誤)之前周勃張飛(影徐/世勣)彈壓桐雷
之右斯亦怪矣釋(逓到因循故事徒以貴幸武夫監領/可笑  不切定國史為言但指出所)
(領非人以見例觀其夾説本草可知所舉士開總領原/用監禮本文正以蹴起下句監史尤難耳何人改易强)
(作解/事)大抵監史為難斯乃尤之尤(一少之/尤二字)者若使直若
南史才若馬遷精懃(一作/勤)不懈若揚子雲諳識故事若
應仲逺兼斯具美督彼羣才使夫(一無/夫字)載言記事藉為
模楷搦管操觚歸其儀(一作/凖)的斯則可矣釋(作一抝折/筆情轉動)
但今之從政則不然凡居斯職者必恩幸貴臣凡庸賤
品飽食安步坐嘯畫諾若斯而已矣釋(正冩官貴無文/虚糜髙踞之状)
夫人既不知善之為善則亦不知惡之為惡故凡所引
進皆非其才或以勢利見升或以干祈取(一作/致)擢遂使
當官効用江左以不樂為謠拜職辨名洛中以不閑為
説言之可為大噱(一作/笑)可為長歎也釋(至此透後一層/言惟領局寡識)
(遂致所引非人轉令敦古之士不/樂就職矣領局之弊至此勒住)曽試論之世之從仕
者若使之為將也而才無韜畧使之為吏也而術靡
循良使之屬文也而匪閑於辭賦使之講學也而不習
於經典斯則負乗致冦悔吝旋及雖五尺童兒猶知調
笑者矣釋(入此一喻作上下轉/樞領局居局俱含)唯夫修史者則不然或
當官卒嵗竟無刋述而人莫之省(一作/知)也或輒不自揆
輕弄筆端而人莫之見也(兩人字仍/帶領局者)由斯而言彼史曹
者崇扄峻宇深附九重雖地處禁中而人同方外可以
養拙可以藏愚繡衣直指所不能繩强項申威所不能
及斯固素餐(一作/食)之窟宅尸禄之淵藪也凡有國有家
者何事於斯職哉釋(此層䝉領局者卸入居局纂修者/言領局之設杜散佚也遂縁清禁)
(開置史曹馴致曠勤同/匿流為偷閑奥窟矣)昔子貢欲去告朔之餼羊子曰
爾愛其羊我愛其禮又語云雖無老成人尚有典刑觀
歴代之置史臣有同嬉戱而竟不廢其職者盖存夫愛
禮恡彼典刑者乎釋(就虚循故事/頓宕一筆)昔丘明之修傳也以
避時難子長之立記也藏於名山班固之成書也出自
家庭陳夀之草(一作/為)志也創於私室然則古來賢儁立
言垂後何必身居廨宇跡參僚屬而後成其事乎釋(此/正)
(證設局纂修之非古而參僚屬/句即繳歸領局者運筆又捷)是以深識之士知其若
斯退居清静杜門不出成其一家獨斷而已豈與夫冠
猴獻狀評議其得失者哉釋(結言惟其如是志士所以/恥居之也仍對領局作收)
(○皆自/寓之辭)
　按内篇研辨史事無賸義矣至是竟作史局議一篇
　終之尋夫左氏以來三國而往編年紀傳都非局課
　自東觀開而局興焉馴而修必於局矣馴而局且置
　監矣江左河朔踵成故事爰暨有唐定制加嚴史館
　則移入省中監修則通勅朝宰凡所為禁防程督之
　具靡弗備至而古風由是盡變而樷弊相仍益滋劉
　氏原始要終至説病處領者修者分層遞勘如扁倉
　之胗疾抉根因尅傳染探癥結真可謂洞垣一方吁
　室創山藏之轍不可復循而儒生迂議卒自孤行不
　廢如此篇是○此議對蕭至忠輩發與忤時篇相照
　真將軍(絳侯世家亞夫軍細柳上自勞軍先驅至不/得入都尉曰軍中聞將軍令不聞天子詔居)
　(無何上至壁門士吏曰將軍約軍中不得馳驅天子/乃按轡徐行成禮而去文帝曰嗟乎此真將軍也)
　史佚(佚書作逸洛誥王命周公後作冊逸告孔傳王/為冊書使史逸告伯禽封命之書左成四季文)
　(子曰史佚之志有之杜/注史佚周文王太史)
　倚相(左昭十二左史倚相趨過王曰是良史也子善/視之是能讀三墳五典八索九􁀫外傳楚語王)
　(孫圉曰有左史倚相能道訓典以叙百物以/朝夕獻善敗於寡君使寡君無忘先王之業)
　晉起居注(隋經藉志自晉泰始起至晉元熙凡二十/部又晉起居注三百一十七卷宋北徐州)
　(主簿劉/道㑹撰)
　武陵王(晉書武陵王晞字道叔康帝建元初領秘/書監晞無學術而有武幹為桓温所忌)
　河獻淮南(漢書河間獻王德孝景皇帝子被服造次/必於儒者山東之儒多從之遊  又淮南)
　(王安好書致賓/客詳自叙篇)
　禮書士開總知(北齊恩倖傳和士開解悟捷疾世祖性/好握槊士開善此戲因此親狎世祖)
　(踐阼加開府後主深委仗之又先得幸於胡太后封/淮陽王又魏收傳後主即位收掌詔誥除尚書右僕)
　(射總議監修五禮事奏請監/趙彦深和士開徐之才共)
　本草世勣監統(舊唐書李勣傳勣曹州人本姓徐名/世勣以犯太宗諱單名勣焉賜姓李)
　(氏封英國公又呂才傳右監門長史蘇敬言陶𢎞景/本草多舛謬詔中書令許敬宗與才及李淳風并諸)
　(名醫増損舊本仍令司空李勣/總監定之並圖合成五十四卷)
　辟陽長信(荀悦高后紀徙辟陽侯審食其為右丞相/初吕后獲於楚食其以舎人侍得幸及為)
　(丞相不典治監宫中事太通鑑秦紀文信侯以舎/人嫪毒為宦者進太后  后幸之封毒長信侯)
　馬鄭(見補/注篇)
　周勃張飛(史記世家絳侯周勃者沛人也為材官引/彊髙祖初起勃以中涓從攻戰木彊不好)
　(文學惠帝時以列侯為太尉據蜀志張飛字益德涿/人也先主長阪之走飛拒後  水斷橋瞋目横矛曰)
　(身是張益德也敵無敢近者所過戰克封/西鄉侯謚桓侯按益徳華陽國志作翼德)
　桐雷(舊注荒史黄帝主醫藥之臣有岐伯雷公俞跗/巫彭桐君凡五人岐伯雷公作内經桐君能處)
　(方盄按二字連稱于志寕/傳亦有之見雜述篇注)
　應仲逺(後漢應劭字仲/逺詳自叙篇)
　坐嘯畫諾(後漢黨錮傳序汝南太守宗資任功曹范/滂南陽太守成瑨亦委功曹岑晊二郡為)
　(謠曰汝南太守范孟博南陽宗資主畫/諾南陽太守岑公孝𢎞農成瑨但坐嘯)
　不樂不閑(二句/未詳)
　史曹地處禁中(舊書職官志歴代史官𨽻秘書省著/作局貞觀三年始移史局於禁中在)
　(門下省北宰相監修國史遂成故事及大明宫成置/於門下省南館門東西有棗樹七十四根至開元二)
　(十五年又栘中書省北以舊尚藥局充館地按史/館第三移已在作史通事後總之皆在禁近也)
　語云雖無老成(後漢孔融傳融性好士與蔡邕素善/邕卒後冇虎賁士貌類於邕融毎酒)
　(酣引與同坐曰雖無老成人尚有典刑按史通盖用/此語謂貌似而實不稱也故不曰詩云而曰語云)
　丘明避時(見申左序述漢/書蓺文志語)
　成書家庭(班固傳固以父彪所續前史未詳乃潜精/研思欲就其業有人上告固私改國史者)
　(郡上其書顯/宗甚奇之)
　草志私室(陳夀傳夀領本郡中正撰魏吴蜀三國志/既卒范頵上表曰陳夀作志明乎得失願)
　(垂採録於是詔下河南尹洛陽令就/家冩其書按此二條正史篇亦見之)
　冠猴獻狀(漢葢寛饒傳平恩侯許伯入第丞相御史/皆賀寛饒不往請之乃往酒酣樂作長信)
　(少府檀長卿起舞為沐猴與狗鬬坐皆大笑寛饒/卬視屋而嘆按獻狀媚態也許伯外戚恩澤侯)
　　　自叙(第三十六/)
予幼奉庭訓早遊文學釋(直叙起不衍世系是自叙/著書體非史家叙傳體也)年
在紈綺便受古文尚書毎苦其辭艱𤨏難為諷讀雖屢
逢捶撻而其業不成嘗聞家君為諸兄講春秋左氏傳
毎廢書而聽逮講畢即為諸兄説之因竊嘆曰若使書
皆如此吾不復怠矣釋(首表平生與史/為縁殆由宿植)先君奇其意於
是始授以左氏朞年而講誦都畢于時年甫十有二矣
所講雖未能深解而大義畧舉父兄欲令博觀義(舊作/議)
疏精此一經辭以獲麟已後未見其事乞且觀餘部以
廣異聞次又讀史漢三國志既欲知古今沿革厯數相
承於是觸類而觀不假師訓自漢中興已降迄乎皇家
實録年十有七而窺覽略周其所讀書多因假賃雖部
帙殘缺篇第有遺至於叙事之紀綱立言之梗槩亦粗
知之矣釋(由其宿植之優遂得年未/弱冠創通全史胸貯皂白)但于時將求仕進
兼習揣摩至於専心諸史我則未暇釋(四語/略頓)洎年登弱
冠射䇿登朝於是思有餘閒獲遂(一作/遂其)本願旅(一作/旋非)游
京洛頗積嵗年公私借書恣情披閱至如一代之史分
為數家其間雜記小書又競為異説莫不鑽研穿鑿盡
其利害釋(至是并史流旁/雜靡不兼綜矣)加以自小觀書喜談名理其
所悟者皆得之襟(亦作/衿)腑非由染習故始在總角讀班
謝兩漢便怪前書不應有(一脫/有字)古今人表後書宜為更
始立紀當時聞者共責以為(舊脫/為字)童子何知而敢輕議
前哲於是赧然自失無辭以對其後見張衡范曄集果
以二史(疑當/作事)為非其有暗合於古人者盖不可勝紀始
知流俗之士難與之言凡有異同蓄諸方寸釋(至是則/進退羣)
(言中有/定主矣)及年以(已/通)過(一多/而字)立言悟日多常恨時無同好
可與言者維東海徐堅晚與之遇相得甚歡雖古者伯
牙之識鍾期管仲之知鮑叔(牙期管鮑/倒用有味)不是過也復有
永城朱敬則沛國劉允濟義(舊誤/作呉)興薛謙光河南元行
沖陳留吳兢夀春裴懷古亦以言議見許道術相知所
有搉揚得盡懷抱毎云德不孤必有鄰四海之内知我
者不過數子而已矣釋(此䝉上節俗難與言/深致知音不孤之喜)昔仲尼以
睿聖明哲天縱多能覩史籍之繁文懼覽者之不一刪
詩為三百篇約史記以修春秋贊易道以黜八索述職
方以除九丘討論墳典斷自唐虞以迄於周其文不刋
為後王法自兹厥後史籍逾多茍非命世大才孰能刋
正其失嗟予小子敢當此任其於史傳也嘗欲自班馬
已降訖於姚(一脫/姚字)李令狐顔孔諸書莫不因其舊義普
加釐革但以無夫子之名而輒行夫子之事將恐致(一/脫)
(致/字)驚末(一作/愚)俗取咎時人徒有其勞而莫之見賞所以
毎握管歎息遲回者久之非欲之而不能實能之而不
敢(舊作/欲誤)也釋(此節叙到欲出手眼釐定羣/史志擬春秋姑為前却之辭)既朝廷有知
意(恐音字/之譌)者遂以載筆見推由是三為史臣再入東觀
(原注則天朝為著作佐郎轉左史今上初即位又除著/作長安中以本官兼修國史㑹遷中書舎人暫罷其任)
(神龍元年又以本官兼修國史迄今/不之改今之史館即古之東觀也)毎惟皇家受命多
歴年所史官所編粗惟紀録(起居實録之/類則有之)至於紀傳及
志則皆未有其書長安中(一作年一/作中年)㑹奉詔預脩唐(疑/當)
(作/國)史及今上(中/宗)即位又勅撰則天大聖皇后實録凡所
著述嘗欲行其舊議而當時同作諸士及監修貴臣毎
與其(當有/言字)鑿枘相違齟齬難入故其(恐當/作有)所載削皆與俗
浮沈雖自謂依違茍從然猶大為史官所嫉嗟乎雖任
當其職而吾道不行見用於時而美(恐當/作善)志不遂(善志/用左)
(氏邾黑/肱傳語)鬱怏孤憤無以寄懷必寢而不言嘿而無述又
恐沒世之後誰知予者故退而私撰史通以見其志釋
(此方叙到正面由職居史局直/道難行姑作史通以露本志)昔漢世劉安著書號曰
淮南子其書牢籠天地博極古今上自太公下至商鞅
其錯綜經緯自謂兼於數家無遺力矣釋(自此以下歴/舉往昔傳書)
(以啓自托之端將淮南作引淮/南之書不專一路故用另述)然自淮南已後作者無
絶(一作/絶無)必商𣙜而言則其流又衆釋(四句上/下作紐)盖仲尼既
歿微言不行史公著書是非多謬由是百家諸子詭說
異辭務為小辨破彼大道故揚雄法言生焉釋(法言主/談理)
儒者之書博而寡要得其糟粕失其菁華而流俗鄙夫
貴逺賤近傳兹(恐當作/轉滋)牴牾自相欺惑故王充論衡生
焉釋(論衡主/徴据)民者冥也冥然罔知率彼愚䝉牆面而視
或訛音鄙句莫究本源或守株膠柱動多拘忌故應劭
風俗通生焉釋(風俗通/主博洽)五常異稟百行殊執(一作/軌)能有
兼偏知有長短茍隨才而任使則片善不遺必求備而
後用則舉世莫可故劉劭人物志生焉釋(人物志/主辨材)夫開
國承家立身行事一文一武或出或處雖賢愚壤隔善
惡區分茍時無品藻則理難銓(一作/錯非)綜故陸景典語生
焉釋(典語主/評品)詞人屬文其體非一譬甘辛殊味丹素異
彩後來祖述識昧(一譌/殊)圓通家有詆訶人相掎摭故劉
勰文心生焉釋(文心雕龍主文章體裁簡毎/書各有標㫖看其舉義  當)若史通之
為書也盖傷當時載筆之士其義不純思欲辨其指歸
殫其體統夫其書雖以史為主而餘波所及上窮王道
下掞人倫總括萬殊包吞千有自法言已降迄於文心
而往固(一脫/固字)以納諸胷中曽不慸(音蠆或/誤作蠆)芥者矣釋(此/節)
(穩括諸書與史通相領/為吐納託出著書本)夫其為義也有與奪焉有褒貶焉
有鑒誡焉(一脱此/四字)有諷刺焉其為貫穿者深矣其為網
羅者宻矣其所商略者逺矣其所發明者多矣盖談經
者惡聞服杜之嗤論史者憎言班馬之失而此書多譏
往哲喜述前非獲罪於時固其宜矣猶冀知音君子時
有觀焉尼父有云罪我者春秋知我者春秋抑(一脫此/六字)
斯之謂也釋(至此收到史通作而竊取之義/見遂欲上擬春秋與前迴應)昔梁徵士
劉孝標作叙傳其自比於馮敬通者有三而予輙不自揆
亦竊比於揚子雲者有四焉釋(此下又專以子雲為比/者盖自摹作此書之身)
(分以俟後世相知/定文寄意緜逺也)何者揚雄嘗好雕蟲小伎老而悔其
少作余幼喜詩賦而壯都不為恥以文士得名期以述
者自命其似一也釋(第一層在未作/史通前見志氣)揚雄草𤣥累年不
就當時聞者莫不哂其徒勞余撰史通亦屢移寒暑悠悠塵
俗共以為愚其似二也釋(第二層在方作/史通時見功力)揚雄撰法言
時人競尤其妄故作解嘲(漢書/作謿)以詶(一譌/訓)之余著史通
見者亦互言其短故作釋䝉(唐書本/傳不著)以拒之其似三也
釋(第三層在既作/史通後見主張)揚雄少為范踆(漢書/作逡)劉歆所重及聞
其撰太𤣥經則嘲以恐盖醬瓿然劉范之重雄者盖貴
其文彩若長揚羽獵之流耳如太𤣥深奥理難(理難一/作難以)
探賾既絶窺踰故加譏誚余初好文筆頗獲譽於當時
晚談史傳遂減價於知已其似四也釋(第四層通前後/時情而言見知)
(希自/貴)夫才唯下劣而蹟類先賢是用銘之於心持(一譌/特)
以自慰釋(鈎勒/四似)抑猶有遺恨懼不似揚雄者有一焉何
者雄之𤣥經始成雖為當時所賤而桓譚以為數百年
外其書必傳其後張衡陸績果以為絶倫參聖夫以史
通方諸太𤣥今之君山即徐(堅/)朱(敬/則)等數君是也後來
張陸則未之知耳嗟乎倘使平子不出公紀(陸/績)不生將
恐此書與糞土同捐煙燼俱滅後之識者無得而觀此
予所以撫卷漣洏淚盡而繼之以血也釋(末一層似却/如旋以疑為)
(信今時後日問世只在徴心從對面顯意/○自昔梁徵士至此一重一掩煙景無邊)
　按史通非史也而史肆也故於正集之終擬史作叙
　亦不全乎叙傳也而専乎叙書也體例然也其始循
　年銓綜其中况古著述其末待後論定其骨岸然其
　味油然○篇中云貫穿者深矣網羅者宻矣商畧者
　逺矣發明者多矣又云談經惡聞服杜之嗤論史憎
　言馬班之失而多譏往哲獲罪固宜由今觀之所言
　皆驗盖攻劉見智者鮮有不索其瘢而繼唐編史者
　罔敢不持其律乃好勝之私與同然之是交據而不
　能自㫁卒出於騁辯之一途陰用其言而顯訾其書
　吾不知其何說也○曷言乎陰用其言也曰第取唐
　後成書印證之斷可見矣自其以編年紀傳辨塗轍
　也而二體之式定自其以史記漢書昭去取也而斷
　代之例行自其斥秦紀於未帝之先也而開創無冒
　越之篇自其擬世家以隨時所適也而載紀有變通
　之義自其論后妃稱紀或寄外戚皆非也而傳首始
　正自其論篇贊複衍更増銘體尤贅也而駢韻都捐
　自其力排班志之五行也而災祥屏䜟緯之蕪自其
　痛詆魏收之標題也而稱謂絶誕妄之目自其以書
　地因習為失實也而邑里一遵時制自其以叙事煩
　飾為深誡也而𤨏噱半落刋章約舉數端後史可覆
　謂之隂用其言不可概見哉夫古今人不相及望兩
　漢之雄俊則道逺效六朝之藻飾則真喪惟夫約法
　嚴修辭潔可以學企可使質全為之嚮道者史通也
　綜往飭歸功亦博矣故同一書也耳食者曰工訶古
　人心喻者曰導吾先路願以告具眼讀書者　毎讀
　新舊書徐堅等七人傳益使人想重劉公不敢哆口
　謾也七人者皆皎皎亮節士也語有之臣非能相人
　能觀人之友也其弗爽矣夫
　東海徐堅(舊書本傳徐堅少好學遍覽經史王方慶/善三禮之學常就質疑又賞其文章典實)
　(楊再思曰此鳯閣舎人様開元十三年改麗正書院/為集賢院以堅為學士副張説知院事堅多識典故)
　(前後修撰格式氏族及國史凡七入書府新書儒學/傳堅寛厚長者太平公主用事武攸暨屢邀請堅堅)
　(不許帝大酺集賢幔舎在百司上張説令掲大牓以/侈其寵堅望見遽命撤之曰君子烏取多尚人卒年)
　(七十餘謚曰文按徐朱諸人皆劉氏/石友義取品槩互證故採掇加詳)
　牙期管鮑(列子湯問篇伯牙善鼓琴鍾子期善聽曲/毎奏子期輒窮其趣伯牙欵曰善哉善哉)
　(吾於何逃聲哉又力命篇管夷吾鮑叔牙二人子也/相友甚戚管仲嘗歎曰生我者父母知我者鮑)
　永城朱敬則(舊書本傳敬則字少連長安三年同鳯/閣鸞臺平章事兼修國史張易之昌宗)
　(嘗命畫工圖冩武三思等十八人形像號為髙士圖/毎引敬則固辭不就其髙潔守正如此與三從兄同)
　(居四十餘年財産無異新書敬則請髙史官選以求/名才韋安石嘗閱其藁史歎曰董狐何以加史官權)
　(重宰相古聖君賢/臣所以畏懼也)
　沛國劉允濟(舊書本傳允濟少孤事母甚謹弱冠除/著作佐郎嘗采魯哀公後十二世接戰)
　(國為魯後春秋長安中兼修國史新書允濟嘗曰史/官善惡必書此權顧輕哉而班生受金陳夀求米僕)
　(乃視如/浮雲耳)
　義興薛謙光(舊書薛登傳登本名謙光博涉文史毎/談論前代故事必廣引證驗有如目擊)
　(與徐堅劉子𤣥齊名友善景雲中拜御史大夫僧惠/範恃太平公主權勢逼奪百姓將加彈奏或請寢之)
　(謙光曰憲臺理寃滯何所迴避朝彈暮黜亦可矣遂/奏之反為所搆出開元中轉太子賓客以與太子同)
　(名勅賜名登/卒年七十三)
　河南元行沖(舊書本傳行沖博學多通狄仁傑甚重/之性不阿順嘗謂仁傑曰下之事上猶)
　(蓄聚以自資也脯腊膎胰以供滋膳參术芝桂以防/痾疾門下賓客堪充㫖味者多願以小人備一藥物)
　(拜太常少卿行沖以本族出於後魏而未有編年之/史乃撰魏典三十卷事詳文簡為學者所稱秘書監)
　(馬懷素卒詔行冲代其職表請通撰古今書目為羣書/四録卒年七十七按行沖又嘗著論辯晉元帝出小)
　(吏牛金之誣今見雜/説中篇牛繼馬後注)
　陳留呉兢(新書本傳兢貫知經史方直寡諧比魏元/忠朱敬則薦兢才堪論撰詔修國史天寶)
　(初卒年八十兢叙事簡核號良史初與劉子𤣥撰定/武后實錄叙張昌宗誘張說誣證魏元忠事頗言說)
　(已然可賴宋璟等激勵苦切故轉禍為忠不然皇嗣/且殆後説為相讀之心不善知兢所為即從容謬謂)
　(曰劉生書魏齊公事不少假借奈何兢曰子𤣥已亡/不可受誣地下兢實書之其草故在説屢蘄改辭曰)
　(徇公之情何名實錄卒/不改世謂今董狐云)
　夀春裴懷古(舊書良吏傳懷古為監察御史聖厯中/閻知微充使往突厥懷古監其軍至虜)
　(廷黙啜立知微南面可汗將授懷古偽職懷古不從/將殺之抗辭曰寧守忠以就死不毁節以求生請就)
　(斬所乃禁錮隨軍後竄歸終幽州都督新書懷古清/介審慎在幽州時韓琬以監察御史監軍稱其馭士)
　(信臨財亷為國名將云按所舉知友/七人唯懷古不參史局故末及之)
　覩史籍(至/)訖于周(凡八句皆孔安/國尚書序原文)
　淮南子(漢淮南王傳安為人好書招致賓客方術之/士數千人作為内書二十一篇外書甚衆又)
　(有中篇八卷言神仙黄白之術亦二十餘萬言别/見採撰篇按本處盖指内書言即今所傳鴻烈解)
　法言論衡(揚雄法言見論贊篇/王充論衡見採撰篇)
　風俗通(後漢應奉傳子劭字仲逺撰風俗通以辨物/類名號識時俗嫌疑劭自叙俗間行語衆所)
　(共傳積非習貫莫能原察聊以不才舉爾所知傳曰/百里不同風千里不同俗為政之要辯風正俗最其)
　(上也昔畫者曰犬馬最難鬼魅最易犬馬旦暮在人/之前不類不可故難鬼魅無形無形者不見故易今)
　(俗語雖云浮淺然其難矣補按節首民/者冥也語本晉書刑法志王導等議)
　人物志(三國魏志劉劭字孔才黄初中尚書郎作皇/覽作新律篇著律畧論作都官考課條作説)
　(略著樂論凡所撰述法論人物志之類百餘篇阮逸/序予好閱古書於史部中得劉劭人物志十二篇其)
　(述性品之上下才質之兼偏研幽/摘微一貫於道誠一家之善志也)
　典語(隋志儒家注典語十卷典語别二卷並呉中夏/督陸景撰亡新舊唐志陸景典訓十卷按是書)
　(隋志云亡唐志乃有十卷者存而知幾又見之則/亡者當但指别二卷也或作語或作訓未知孰是)
　文心(南史文學傳劉勰字彦和梁天監中東宫通事/舎人撰文心雕龍五十篇論古今文體其序略)
　(云予齒在逾立嘗夜夢執丹漆之禮器隨仲尼而南/行寤而喜曰唯文章之用實經典枝條五禮資之以)
　(成六典因之致用於是論之既成沈/約取讀謂深得文理常陳之几案)
　孝標比敬通(梁文學劉峻傳峻字孝標其自序略曰/余自比馮敬通而有同之者三異之者)
　(四敬通雄才冠世志剛金石余雖不及之而節亮慷/慨一同也敬通值中興明君而終不試用余逢命世)
　(英主亦擯斥當年二同也敬通有忌妻至身操井臼/余有悍室亦家道轗軻三同也其異之四曰敬通雖)
　(芝殘蕙焚而為名賢所慕風流郁烈久而彌盛余聲/塵寂漠世不吾知將同秋草此四異也按敬通後漢)
　(馮衍/字)
　慸芥(相如上林賦吞若雲夢者八九於其胷中曽不/慸芥李善注刺鯁也字典亦作􁁉又作蔕蔕芥)
　(之蔕顔師古音蠆果/蔕之蔕唐韻音帝)
　揚雄草撰(漢書本傳哀帝時雄方草太𤣥有以自守/泊如也或謿雄以𤣥尚白而雄解之號曰)
　(解謿雄好古而樂道用心於内不求於外時唯劉歆/及范逡敬焉而鉅鹿侯芭嘗從雄居受其太𤣥法言)
　(劉歆亦觀之謂雄曰空自苦吾恐後人用覆醬瓿也披/桓譚曰必傳顧譚不及見也張衡與崔子玉書乃者)
　(讀太𤣥經知子雲極隂陽之數心實與五經擬𤣥四/百嵗其興乎  陸績述𤣥雄受氣純和韜真含道建)
　(立𤣥經與聖人同趣桓譚謂之絶倫又法言宋宋咸序/法言者盖時有請問子雲用聖人之法以應答之也)
　(東晉李軌/為之注)
　淚盡繼血(說苑權謀篇/下蔡威公事)
　　體統(亡/)
　　紕繆(亡/)
　　弛張(亡/)
　　　(按三亡篇舊本僅見内篇目録之末今依目補/列於此但自叙後不應更有餘篇嘗閱章宫講)
　　　(山堂考索紕繆篇綴在煩省之下其二篇者不/復及而先舉其總曰五十餘篇則固有其文而)
　　　(莫定其原次耳再考唐書本傳云著史通内外/四十九篇與今行本數合母亦史氏疎於原始)
　　　(乎/)
　
　
　
　
　史通通釋卷十
欽定四庫全書
　史通通釋卷十一　　　　　無錫浦起龍撰
　　外篇
　　　史官建置(第一○舊有注曰總十四條非也/其文本通首一片循代分節可耳)
夫人寓形天地其生也若蜉蝣之在世如白駒之過隙
(發端/庸淺)猶且恥當年而功不立疾没世而名不聞上起帝
王下窮匹庶近則朝廷之士逺則山林之客諒其於功
也名也莫不汲汲焉孜孜焉夫如是者何哉皆以圖不
朽之事也何者而稱不朽乎盖書名竹帛而已釋(原史/之所)
(為作也史者千秋金鐃只/從名心落想故曰庸淺)向使世無竹帛時闕史官雖
堯舜之與桀紂伊周之與莽卓夷惠之與跖蹻商冒(俱/弑)
(父/者)之與曽閔但(一作/俱)一從物化墳土未乾則善惡不分
妍媸永滅者矣茍史官不絶竹帛長存則其人已亡杳
成空寂而其事如在皎同星漢釋(折出有史/之功用)用使後之
學者坐披囊篋而神交萬古不出户庭而窮覽千載見
賢而思齊見不賢而内自省若乃春秋成而逆子懼南
史至而賊臣書其記事載言也則如彼其勸善懲惡也
又如此由斯而言則史之為用其利甚博乃生人之急
務為國家之要道有國有家者其可缺之哉故備陳其
事編之於後釋(末總括/其功用)
　按此一段似是儱侗總冒第言史之用重而無専注
　之語似於史官正史二篇皆可通用又其舉意出辭
　頗淺庸近俗宜可芟薙
盖史之建官其來尚矣昔軒轅氏受命倉頡沮誦實居
其職至於三代其數漸繁案周官禮記有大史小史内
史外史左史右史之名大史掌國之六典小史掌邦國
之志内史掌書王命外史掌書使乎四方左史記言右
史記事曲禮曰史載筆大事書之於䇿小事簡牘而已
大戴禮曰太子既冠成人免於保傅則有司過之史韓
詩外傳云據法守職而不敢為非者太史令也斯則史
官之作肈自黄帝備於周室名目既多職務咸異至於
諸侯列國亦各有史官求其位號一同王者釋(自首至/此逺徴)
(古來史職之名以及/王朝侯國兼設之制)至如孔甲尹逸名重夏殷史佚倚
相譽髙周楚晉則伯黶司籍魯則丘明受經此並厯代
史臣之可得言者降及戰國史氏無廢葢(一無/葢字)趙鞅晉
之一大夫爾(一有/猶字)有直臣書過操簡筆於門下田文齊
之一公子爾每坐對賔客侍史記於屏風至若秦趙二
主澠池交㑹各命其御史書某年某月鼓瑟鼓缶此則
春秋君舉必書之(一本之/字重二)義也釋(此層徴古昔史臣姓/氏蹟略見於史傳者)
(王朝侯/國皆有)然則(作然/而用)官雖無闕而書尚有遺故史臣等差
莫辨其序釋(四語統繳下言諸職中太史/尤重也皆就太史一職言之)案吕氏春秋
曰夏太史終古見桀惑亂載其圖法出奔商商太(吕覽/作内)
史向摰(依吕覽作向摰/舊本作髙摰誤)見紂迷亂載其圖法出奔周晉
太史屠黍見晉之亂亦以其圖法歸周又春秋晉齊太
史書趙(宣/二)崔(襄二/十五)之弑鄭公孫黒强與於盟使太史書
其名且曰七子昭二年(上文所引皆不書/年此三字疑衍)晉韓宣子來
聘觀書於太史氏見易象與魯春秋曰周禮盡在魯矣
然則諸史之任太史其最優乎至秦有天下太史令胡
母敬作博學章此則自夏迄秦斯職無改者矣釋(徴諸/古籍)
(凡述史事皆稱太史可見諸名銜中太史尤為/專職也○此處當分節舊本連下便少斷制)
　按此當為第一節是建置原始之正文宜至秦為截
　其前統徴史官名蹟其後專歸太史一官為漢法縁
　起也○此篇本通首直下非分條體也循代為節從
　古先發端舊本劃條小注皆非原文並去之
　倉頡沮誦(説文原叙黄帝之史倉頡見鳥獸蹏迒之/迹初造書契漢獻紀沮儶注風俗通曰沮)
　(姓也黄帝史官沮誦之後衛恒四體書勢科斗古文/勢序云昔在黄帝創制造物有沮誦倉頡者始作書)
　(契以代結繩盖覩鳥跡以興思也其字勢云黄帝之/史沮誦倉頡眺彼鳥跡始作書契按荒略之世史官)
　(有無奚庸深究如上所列亦可据而言已郭黄諸本/曽不知採此但執所謂歸雲集者硜硜辯駮大似不)
　(必/)
　孔甲尹逸(舊注歸雲集云孔甲黄帝主書史之臣執/青纂記言動惟實又史記云武王立於社)
　(南召公奭贊采師尚父牽牲尹佚筴祝按逸通/佚疑即史佚今以二人屬夏殷豈别有據邪)
　伯黶司籍(見書志篇/籍談注)
　趙鞅直臣(説苑昔周舎事趙簡子立於門三日簡子/問之舎曰願為諤諤之臣墨筆操牘司君)
　(之過而書之日有記月/有效歲有得也簡子說)
　田文侍史(孟嘗君傳孟嘗君待客坐語屏風/後常有侍史主記君所與客語)
　澠池㑹(亷藺列傳趙王與秦王㑹澠池秦王酒酣請/趙王鼓瑟秦御史前書曰某年月日秦王令)
　(趙王鼓瑟藺相如奉盆缻秦王秦王不懌為一擊缻/相如召趙御史書曰某年月日秦王為趙王擊缻)
　終古向摰(吕覽先識凡國之亡也有道者必先去夏/太史令終古出其圖法執而泣之夏桀迷)
　(惑愈甚乃出奔如商殷内史向摰見紂之愈亂迷惑/也於是載其圖法出亡之周晉太史屠黍見晉公之)
　(驕而無德義也以其圖法歸/周髙誘解晉出公之太史也)
　且曰七子(左昭元鄭為游楚亂故鄭伯及其大夫盟/於公孫段氏罕虎公孫僑公孫段印段游)
　(吉駟帶私盟於閨門之外實薰隧公孫/黒强與於盟使太史書其名且曰七子)
　博學章(漢蓺文小學家倉頡七章者秦丞相李斯所/作也爰厯六章者車府令趙髙所作也博學)
　(七章者太史令胡母敬所作也文字多/取史籀篇而篆體頗異所謂秦篆者也)
漢興之世武帝又置太史公位在丞相上以司馬談為
之漢法天下計書先上太史副上丞相叙事如春秋及
談卒子遷嗣遷卒宣帝以其官為令行太史公文書而
已釋(跟前太史說下徴諸漢初職/專記載最為隆重其後漸輕)尋自古太史之職雖
以(一無/以字)著述為宗而兼掌厯象日月陰陽管(窺天器/一作度)數
司馬遷既殁後之續史記者若褚先生劉向馮商揚雄
之徒並以别職來知史務於是太史之署非復記言之
司故張衡單颺王立髙堂隆等其當官見稱唯知占候
而已釋(申明上意謂記載反屬他/職而本職反專占候矣)
　按此為第二節愚意分節之法宜從三代為界前用
　逺古作頭後用漢興居首分割尤為定當也　史通
　通部論史而任史職者史官也故外篇首詳其建置
　意綦重焉漢興司馬氏父子相繼為太史公而史記
　始作故太史一官逺溯終向下逮談遷名又綦重焉
　至孝宣之後專司占候而其名始輕官亦尋改自是
　蘭臺東觀著作之名以漸改稱矣此節實史氏職名
　沿革之闗鍵也　馬貴與象緯考序本此
　武帝又置(至/)行文書而已(並太史公自序如淳注之/文按如淳據衞宏漢儀注)
　(云云臣瓚非之以為百官表無太史公有太史令索/隠因之以為公者遷所著書尊其父云公也而所作)
　(實遷之詞衞宏稱位丞相上謬也正義又非之曰虞/喜志林云古者主天官者皆上公自周至漢其職轉)
　(卑然朝㑹坐位猶居公上尊天之/道也諸說相非不定録以備攷)
　兼掌厯象(前注已顯又按太史公自序談為太史公/曰余自上世嘗顯功名於虞夏典天官事)
　(報任安書文史星厯近乎卜祝之間後漢百官志太/史令一人六百石本注曰掌天時星厯注漢官曰太)
　(史待詔三十七人分治厯龜廬/宅日時易筮典禳雨醫等事)
　禇劉馮揚知史務(史記孝武紀注韋稜曰褚顗家傳/云少孫宣帝時為博士事大儒王)
　(式故號為先生續太史公書時漢蓺文志孝武建藏/書之䇿置寫書之官至成帝  詔光禄大夫劉向挍)
　(經傳諸子又向本傳採取詩書所載賢貞及孽嬖者/序次為列女傳及採傳記行事著新序說苑  又蓺)
　(文志馮商續太史公七篇韋昭曰馮商受詔續太史/公十餘篇在班彪别録商字子髙師古曰七略云商)
　(與孟栁俱待詔頗序列傳未卒也又儒家者流盖出/於司徒之官助人君明教化者  揚雄所序三十八)
　(篇太𤣥法言云云皆按向雄知史務又見正史/篇但如志傳所稱  不言知史務未詳何據)
　張單王髙知占候(後漢張衡傳衡字平子安帝徴拜/郎中再遷太史令遂研覈陰陽作)
　(渾天儀著靈憲算罔論/遷太史令餘見書志篇)　(又方術傳單颺舉孝亷稍/王立未詳  魏志髙堂隆)
　(字升平魯髙堂生後也明帝即位為給事中遷侍中/領太史令注魏略曰太史推步為太和厯帝以隆學)
　(問優深天文又精詔與尚書郎/楊偉太史待詔駱禄參共推挍)
當王莽代漢改置柱下五史秩如御史聽事侍傍記跡
言行盖效古者動則左史書之(當有言則右史/書之六字今缺)此其義
也
　按此為第三節莽何足志而班史百官表言王莽簒
　位慕從古官盖其時多所變改史職名銜亦見紛更
　史既載之故劉亦及之
　柱下五史(王莽傳居攝元年莽置柱下五史/秩如御史聽政事侍旁記疏言行)
漢氏中興明帝以班固為蘭臺令史詔撰光武本紀及
諸列傳載記又楊子山為郡上計吏獻所作哀牢傳為
帝所異徴詣蘭臺斯則蘭臺之職(一有/者字)盖當時著述之
所也自章和已後圖籍盛於東觀凡撰漢記(此當有/者字)相
繼在乎其中而都為(舊譌/謂)著作(任著作之務也時未立/著作之名故謂字誤)
竟無它稱
　按第四節志後漢也蘭臺東觀著作之所也班固楊
　子山著作之人也前漢百官表不載史職而有太史
　公書可據後漢更無專稱故但以其所其人證之
　子山於史未見成書然能為哀牢立傳亦可以驗史
　才矣史通故與班氏並舉
　蘭臺令史(前漢百官表御史大夫秦官有兩丞一曰/中丞在殿中蘭臺掌圖籍秘書後漢百官)
　(志蘭臺令史六百石本注曰掌奏及印工文書按令/史自太尉司徒以下諸府屬多有之非史局屬員之)
　(專/稱)
　楊子山(後漢書楊終字子山成都人年十三為郡小/吏顯宗徴詣蘭臺拜挍書郎按傳無哀牢傳)
　(之文論衡佚文篇子山為上計吏見三府作哀牢傳/不成歸郡作上孝明竒之徴在蘭臺後漢地理志哀)
　(牢永平中置故牢王國/按今為雲南永昌府)
　東觀(見前又/見後節)
當魏太和中始置著作郎職𨽻中書其官即周之左史
也晉元康初又職𨽻秘書著作郎一人謂之大著作專
掌史任又置佐著作郎八人宋齊已來以佐名施於作
下(原注改佐著作/郎為著作佐郎)釋(此上述/設官)舊事佐郎職知博採正郎
資以草傳如正佐有失則秘監職思(舊譌/作司)其憂其有才
堪撰述學綜文史雖居他官或兼領著作亦有雖為秘
書監而仍領著作郎者釋(此層通之以兼/掌見才難之意)若中朝(曹魏/西晉)
之華嶠陳壽陸機束晳江左(專稱/東晉)之王隱虞預干寶孫
盛宋之徐爰蘇寶生梁之沈約裴子野斯並史官之尤
美著作之妙選也而齊梁二代又置脩(隋志/作撰)史學士陳
氏因循無所變革若劉陟(一作/涉誤)謝昊顧野王許善心之
類是也釋(此層標舉名其/職者以證之)
　按第五節述魏晉及南朝也著作之名始於此其列
　出諸人氏名意不在表其人意在舉其名銜證當時
　職制耳
　中秘著作(晉書職官志著作郎周左史之任也漢東/京圖籍在東觀故使名儒著作東觀尚未)
　(名官魏明帝太和中始有其官及晉惠帝元康二年/詔曰著作舊屬中書而秘書既典文籍今以中書著)
　(作為秘書著作於是改𨽻秘書省其大與佐一人八/人悉同本文隋百官志秘書省著作佐郎人數亦同)
　(梁初又有/撰史學士)
　束晳(晉書夲傳晳字廣微漢疎廣後也王莽末去疎/之足改姓焉少遊國學張華召晳為掾轉佐著)
　(作郎撰晉書帝紀十/志遷博士著作如故)
　蘇寶生(正史篇孝建初勅南臺侍御史蘇寶山續造/諸傳元嘉名臣皆其所撰寶山被誅云云按)
　(寶生譌作寶山正史篇/舊本如此今刋正有注)
　劉謝顧許(隋經籍志齊紀十卷劉陟撰唐舊志作齊/書八卷新志作十三卷  又隋志梁書四)
　(十九卷梁中書郎謝昊撰本一百卷唐志作三十四/卷  陳書顧野王字希馮吴人後主在東宫除太子)
　(率更令尋領大著作掌國史知梁史事撰通史要略/一百卷國史紀傳二百卷未就而卒  又文學傳許)
　(亨字亨道領大著作子善心早知名北史文苑善心/字務本對䇿髙等授度支郎中補撰史學士善心述)
　(成父志修續家書其序傳末述著作之意曰自入京/邑隨見補葺略成七十卷凡稱史臣者皆先君所言)
　(下稱名案者皆善心補闕所按本節所引十六/人或見前卷或無傳而有  著史書略可考見)
至若偏隅僭國夷狄偽朝求其史官亦有可言者釋(起/四)
(句總領蜀/吳及諸胡)案蜀志稱王崇補東觀許盖掌禮儀又卻正
為秘書郎廣求益部書籍斯則典挍無闕屬辭有所矣
而陳夀評云蜀不置史官者得非厚誣諸葛乎别有曲
筆篇(内篇第/二十五)言之詳矣釋(已上/言蜀)吳歸命侯(舊脫/侯字)時有左
右二國史之職薛瑩為其左華覈為其右又周處自左
國史遷東觀令以斯考察則其班秩可知釋(已上言吳/  此二國)
(所謂偏隅也僭字貼吳/説  舊本此處截叚非)偽漢嘉平初(劉聰/年號)公師彧以太
中大夫領左國史撰其國君臣紀傳前涼張駿時劉慶
遷儒林郎中常侍在東苑撰其國書蜀李(義門訂本有/李字他本無)
與西涼二(一作/三非)朝記事委之門下南涼主烏孤(舊作/孫誤)初
定霸基欲造國紀以其參軍郭(舊作郎/恐譌)韶為國紀祭酒
使撰録時事自餘偽主(一譌/作事)多置著作官若前趙之和
苞後燕之董統是也釋(已上錯舉五胡十六國有可徴/者及之其無者不及也此總所)
(謂偽/朝也)
　按第六節旁及偏小僣偽最為周宻舊本截作二條
　則於節首四提句不全故當合之又諸評不知以人
　證職而泛覈史才浮文妨要是謂顧子失母
　王崇許盖(陳夀蜀志併松之注皆無考而劉氏顧云/志稱所稱果何志邪或謂夀又撰蜀古志)
　(倘載之耶然言古則不及三國時人明矣惟常璩華/陽國志有述作王崇名見卷末官為蜀守而不言曽)
　(補東觀至掌儀許葢仍亦絶無其人也懸置之以俟/後有補者抑嘗見高江村士奇天禄識餘有考史)
　(一條其言蜀史則取此立論然漫襲其文不書所出/至所出何本了不推尋也竊嘅讀書底裏求到地者)
　(天下/鮮矣)
　郤正為秘書(蜀志本傳正字令先弱冠能屬文入為/秘書吏轉令史遷郎至令又孟光傳後)
　(進文士秘書郎郤/正數從光諮訪)
　蜀不置史官(蜀後主評國不置史注記無官是以行/事多遺災異靡書諸葛亮雖達於為政)
　(凡此之類猶/有未周焉)
　歸命侯(呉後主也/見摸擬篇)
　薛左華右(吳志薛綜傳綜子瑩字道言為秘府中書/郎孫浩初領少傅以事徙廣州右國史華)
　(覈疏留之皓召瑩還為左國史又華覈傳覈字/永先武進人孫皓即位後入東觀今領右國史)
　周處左史(晉書本傳處仕吳為東觀/左丞餘見書志篇後論)
　公師彧(見晉書載記劉淵聰二傳止書太/中大夫無領左史撰記傳之文)
　劉慶(見晉書張軌傳軌孫駿時載有從事劉慶諫討/辛晏語不及東苑撰史事叢書崔鴻錄畧有云)
　(命西曹掾集閣内外事付索/綏著凉春秋亦不及劉慶也)
　蜀李西涼(蜀李者國號成後改稱漢正史篇云常璩/撰漢書十卷後入晉秘閣改為蜀李書故)
　(此云蜀李也晉載記蜀李雄興學校置史官門録畧/西凉李暠起静恭堂以議朝政立泮宫増高  學士)
　(之按劉云二朝記事委/  門下當在其時也)
　南凉郭韶(晉載記南凉傳秃髮烏孤稱武威王梁昶韓/疋張昶郭韶中州之才令官方授才咸得其)
　(所按舊本作郎韶疑即郭韶也但本/傳與叢書録畧皆不載國紀祭酒官)
　和苞(見晉載記劉曜傳苞與喬豫諫營夀陵曜恱/封為平輿子隋經籍志漢趙記十卷和苞撰)
　董統(晉載記後燕傳及録畧皆缺其人按公師彧以/下皆證諸國有史官也事當具十六國春秋而)
　(崔本已亡但與正史篇十六/國一條互證之畧可見矣)
元魏初稱制即有史臣雜取他官不恒(或作/常)厥職故如
崔浩髙閭之徒唯知(知如御史/知雜之知)著述而未列名號其後
始於秘書置著作局正郎二人佐郎四人其佐三史者
(三史一作參/史下同未詳)不過一二而已普泰(前廢帝元或/譌作晉秦)以來三
史稍替别置修史局其職有六人釋(此上徴/其建置)當代都之
時史臣毎上奉王言下詢國俗兼取工於翻譯者來直
(或譌/置)史曹及洛京之末(孝文/遷洛)朝議又以為國史當專任
代人(謂部/人)不宜歸之漢士於是以谷纂(郭本注以/綦儁易之)山偉
更主文籍凡經二十餘年其事闕而不載專事粉飾隆
平非復稱信史矣釋(此層述/其任用)
　按第七節述元魏史職也置郎略倣魏晉而添設翻
　譯則國語傳偏任代人則史事廢稍寓褒貶焉
　元魏史臣(官氏志天興四年罷外蘭臺御史總屬内/省其太和中百官著令秘書監在從第二)
　(品/中)
　崔浩高閭(崔浩見直書篇魏書髙閭傳閭字閻士早/孤文才儁偉本名驢司徒崔浩見而竒之)
　(乃改為閭而字之徴拜中書侍郎領東徐州刺史以/功進爵為侯加昭武將軍為中書令委以機宻軍國)
　(書檄詔令高允/之流稱為二高)
　谷纂(魏書谷渾傳渾昌黎人曽孫纂字靈紹領侍御/史稍遷著作郎又監國史不能有所緝綴郭注)
　(以綦儶易谷纂儶字檦顯其先代人/散騎常侍驃騎大將軍與山偉合傳)
　山偉(魏書本傳偉字仲才其先代人領著作郎除安/東將軍秘書監仍著作初爾朱兆之入洛官守)
　(奔散國史典書高法顯宻埋史書故不遺落偉自以/為功訴求爵賞遂封東阿伯按本節國史專任代人)
　(六句並櫽括偉傳之文其中儶/偉並稱與傳合郭注殊有見)
髙齊及周迄於隋氏其史官以大臣統領者謂之監修
國史自領則近循魏代逺效江南參雜其間變通而已
釋(統述三/朝如此)唯周建六官改著作之正郎為上士佐郎為
下士名謚(當作/號)雖易而班秩不殊釋(字文襲古周/官故抽述)如魏
收之擅名河朔(高/齊)栁虬之獨步闗右(宇文/周)王劭魏澹展
效於開皇之朝諸葛潁劉炫宣功於大業之世亦各一
時也釋(各舉其人/以徵之)
　按第八節述髙齊宇文周而并及於隋也　前辨職
　篇云大臣領史局自晉康帝始而本篇於晉代不言
　至此始見乍疑前後不符及觀下文近循魏代逺效
　江南之云乃知文章有互藏之用凡研辨古制必彼
　此叅詳愈得定凖書固不可以輕心掉也
　上士下士(隋百官志周太祖方偶粗定改創章程遠/師周之建職其所制班序内命上士三命)
　(下士一命注内/命謂王朝之命)
　栁虬(周書本傳虬字仲蟠不事容飾馮翊王元季海/徵為行臺郎中掌丈翰因使見太祖被留虬上)
　(疏言古者立史官非但書事所以為監誡也漢魏以/還宻為記註無益當時縱能直筆人莫之知何止物)
　(興横議亦且異端互起故班固致受金之名陳夀有/求米之論伏請諸記事者當朝顯言其狀然後付之)
　(史閣庶令是非明著得失無隱事遂施行秘書/雖領著作不叅史事自虬為丞始令兼掌焉)
　魏澹(見本紀篇/魏著作注)
　諸葛潁(隋書文學傳潁字漢建康人煬帝即位遷著/作郎帝嘗贈潁詩曰實録資平允傳芳導後)
　(昆其見待遇如此撰鑾駕北巡/幸江都道里洛陽古今等記)
　劉炫(見覈才篇注又隋儒林傳炫與著作郎王劭同考/修國史又與諸術者修天文律歴兼於内史省)
　(定羣言内史令李德林甚禮之炫嘗曰省官/不如省事省事不如省心牛𢎞甚善其言)
暨皇家之建國也乃别置史館通籍禁門西京則與鸞渚
為鄰東都則與鳯池相接而(一無/而字)館宇華麗酒饌豐厚得
厠其流者實一時之美舉釋(首述國典敦崇/史職密近清華)至咸亨年以
職司多濫髙宗喟然而稱曰朕甚懵焉乃命所司曲加推
擇如有居其職而闕其才者皆不得預於修撰(原注詔/曰修撰)
(國史義存典實自非操履忠正識量該通才學有聞/難堪斯任如聞近日以來但居此職即知修撰非唯)
(編緝訛舛亦恐洩漏史事自今宜遣史司精簡堪職不/修史人灼然為衆所推者録名進内自餘雖居史)
(得輒聞見所修史籍及未行用國史/等之事按此注一本混作大書非是)由是史臣拜職多
取外司著作一曹殆(一作/始)成虚設(此四句即制詔中雖/居史職不得輒聞見)
(所修等/句之意)凡有筆削畢歸於餘館(語意不甚清/豁恐有譌字)釋(中段述/事局之)
(大/槩)始自武德迄乎長夀其間若李仁實以直辭見憚敬
播以叙事推工許敬宗之矯妄牛鳯及之狂惑此其善
惡尤著者也釋(未亦證舉任職之人不此獨善惡兼舉/由其胸中皁白積而  化一涉筆輒露)
(圭角是其少涵養/處非本篇正義也)
　按第九節述本朝史局之制也叙盛典則備其辭叙
　事局則略其槩盖志體應爾至其節尾之未融小注
　論之矣　史官建置正局盡此
　史官通籍禁門(見内篇/辨職篇)
　鸞渚鳯池(即謂鸞臺鳯閣舊唐志龍朔二年改門下/省謂東臺中書省為西臺太后光宅元年)
　(改門下為鸞臺中書為鳯閣神龍初復舊按兩省之/名起魏晉間門下則黄門給諫遺補等官屬之杜詩)
　(晚出左掖即此中書則主書通事舍人等官屬之開/元中又號紫薇省兩省並近禁門故亦通謂之北省)
　(南則尚書省也又按文兼兩京言武/后臨朝在東京也程大昌雍錄多誤)
　李仁實(舊唐令狐德棻傳自武德已後有鄧世龍顧/𦙍李延夀李仁實前後修撰國史為當時所)
　(稱仁實頓􁀫人官左史正史篇仁實續撰于志/寧許敬宗李義府等傳載言記事見推直筆)
　敬播(唐儒學傳敬播蒲州人貞觀初進士時顔師古/孔頴逹撰次隋史詔播詣秘書内省叅纂再遷)
　(著作佐郎兼修國史又與令狐徳棻等撰晉書大/抵凡例皆播所發也房𤣥齡嘗稱播陳夀之流)
　許敬宗(舊書本傳敬宗善心子貞觀中除著作郎兼/修國史龍朔中拜太子少傅自掌知國史記)
　(事阿曲虚美隱惡高祖太宗兩朝實錄其敬播所/修者多詳直敬宗以己愛憎曲事刪改論者尤之)
　牛鳯及(新舊書俱無專傳王訓故牛鳯及長夀中撰/唐書自武徳終𢎞道為百有十卷按此書唐)
　(藝文志不録宋晁陳鄭馬諸公亦莫之/及大抵其人其書見棄於有道乆矣)
又案晉令(書/名)著作郎掌起居集注(彚集而/注記之)撰録諸言行
勲伐舊載史籍者釋(本節另述起居注一職/首述晉制則兼編舊籍)　元魏置
起居令史毎行幸讌㑹則在御左右記(一作/紀)録帝言及
賓客詶對後别置修起居注二人多以餘官兼掌釋(至/元)
(魏則專掌當時記録/但多他官兼職耳)至隋以吏部散官及挍書正字嫺
於述注者修之納言監領其事煬帝以為古有内史外史今
既有著作(是外/史)宜立起居(是内/史)遂置起居舍人二貟職
𨽻中書省如庾自直崔濬祖虞世南蔡允恭等咸居其
職時謂得人釋(隋代起居之職則始無/正貟至焬帝乃始專置)皇家因之又加置
起居郎二員職與舍人同(此之舍人亦/曰起居舍人)每天子臨軒侍
立於玉階之下郎居其左舍人居其右人主有命則逼
階延首而聽之退而編錄以為起居注龍朔中改名左
史右史今上即位仍從國初之號焉髙祖太宗時有令
狐徳棻吕才蕭鈞褚遂良上官儀髙宗則天時有李安
期顧𦙍髙智周張太素凌季友斯並當時得名朝廷所
屬者(一無/者字)也釋(唐制起居郎與/舍人同職分侍)夫起居注者編次甲子
之書至於䇿命章奏封拜薨免莫不随事記錄言惟(二/字)
(恐當作/載言)詳審凡欲撰帝紀者皆稱(恐是藉字之/偽王本作因)之以成
功即(依義門訂本一無/即字一誤作命字)今為載筆之别曹立言之貳職
故略述其事附於斯篇釋(我此一層特為/此官作注脚也)
　按第十節别述起居注一職所謂載筆之别曹也載
　筆者開局纂脩之員已前所述皆是起居注則專掌
　侍朝記錄杜子羙詩云地分清切任才賢舍人退食
　收封事正詠是官也以其與泛稱史官者職有攸分
　故曰述附於斯
　庾崔虞蔡(隋文學傳庾自直大業初授著作郎性恭/慎不妄交逰以本官知起居舍人事  唐)
　(書姚思亷傅附隋煬帝時詔與起居舍人崔濬祖修/區㝢圖志  又虞世南傳世南字伯起餘姚人隋大)
　(業中累官秘書郎煬帝疾其峭直弗甚用允又文藝/傳蔡允恭仕歴起居舍人煬帝遣教宫人  恭恥之)
　(數稱疾授内史舍人俾入宫固辭等又按隋書虞綽待詔恩/傳云綽與虞世南虞自直蔡允恭  常居禁中文翰)
　(聁隆/洽)
　郎左舍人右(唐百官志唐之官制大扺皆沿隋故門/下省之屬起居郎二人從六品上掌録)
　(天子起居法度後復置起居舍人二人從六品上掌録/如記事之制天子居正殿則郎居左舍人居右有命)
　(俯陛以聽退而書之若仗在紫宸内閣則夾香案分/立殿下直第二螭首和墨濡筆皆即㘭處時號螭頭)
　令狐德棻(唐書本傳德棻博貫文史武德初為起居舍/人遷秘書丞建言近代無正史梁陳齊周)
　(隋事修撰之原/自德棻發之)
　吕才(唐書本傳貞觀時祖孝孫増損樂律王珪魏徴/盛稱才製尺諧契即召直𢎞文舘帝病隂陽家)
　(書多偽惡世益拘畏命才刪落煩訛掇可用/者才於持論儒而不俚按本傳闕書起居官)
　蕭鈞(唐書蕭瑀傳瑀從子鈞永徽中累遷諫議大夫/𢎞文館學士左武候屬盧文操盜庫財高宗以)
　(當自盜罪死鈞曰恐天下謂陛下重貨輕法/任喜怒帝曰真諫議也按亦闕書起居官)
　禇遂良(唐書本傳遂良字登善貞觀中累遷起居郎/工𨽻楷帝曰卿記起居人君得觀之否對曰)
　(今之起居古左右史也善惡必記戒人主不為非法/未聞天子自觀史也帝曰朕有不善卿必記邪對曰)
　(臣職載筆君舉必書劉洎曰使/遂良不記天下之人亦記之矣)
　上官儀(唐書本傳儀字㳺韶涉貫墳典貞觀初擢進/士第授𢎞文館直學士遷秘書郎太宗毎屬)
　(文遣儀視藁轉起居郎高宗時武后得志深惡儀許/敬宗構儀大逆死自禇遂良等元老屠覆獨儀納忠)
　(自是政歸於后/而帝拱手矣)
　李安期(唐書李百藥傳百藥七嵗能屬文子安期亦/七嵗屬文父貶桂州遇盜將加刃安期泣請)
　(代盜釋之貞觀初為符璽郎高宗即位遷中書舍/人尋同東西臺三品自德林至安期三世掌制誥)
　顧𦙍(令狐徳棻傳附𦙍呉人父覽隋秘書學士𦙍永/徽中起居郎兼修國史以撰太宗實録勞加朝)
　(散大夫𢎞文館學士/論次國史終司文郎)
　高智周(唐書本傳智周晉陵人第進士擢秘書郎𢎞/文館直學士三遷蘭臺大夫儀鳯初進同中)
　(書門下三品是時崔知温等修國/史智周監莅致仕卒年八十二)
　張太素凌季友(太素見言語/篇季友無傳)
又案詩弼風静女之三章君子取其彤管夫彤管者女
史記事規誨之所執也釋(就詩指出女/史之古名)古者人君外朝
則有國史内朝則有女史内之與外其任皆同故晉獻
惑亂驪姫夜泣床第之私房中之事不得掩焉楚昭王
讌逰蔡姫對以其願王顧謂史書之(此十二字舊夲無之必/是脱文無此十二字不)
(成語/矣)蔡姬許從孤死矣夫宴私而有書事之冊葢受命
者即女史之流乎釋(就晉楚事證出宴私有/記則可見女史之置職)至漢武帝
時有禁中起居注明徳馬皇后撰明帝起居注凡斯著
述似出宫中求其職司未聞位號釋(又以兩漢禁/中撰述為證)隋世
王劭上䟽請依古法復置女史之班具錄内儀付於外
省(周禮宫人女史之職掌/於天官此䟽猶存此意)文帝不許遂不施行釋(終以/隋世)
(奏置不行結之○舊/本此處連下節非是)
　按第十一節更是空中建議之詞謂女史亦當修職
　古有證据卒莫興行可惜也該舉史職至此備悉包
　羅識議卓絶　攷唐志内官如六尚司記掌言司簿
　典闈掌籍等職皆載有女史員額史通何不及之葢
　所謂錄内儀付外省之制既格不行則女史雖設猶
　不設也
　彤管(毛傳古者后夫人必有女史彤管之法鄭箋彤/管筆赤管也按静女四句本左定九傳注之文)
　驪姬夜泣(外傳晉語優施教􁏿姬夜半而泣謂公曰/君盍殺我無以一妾亂百姓又曰君盍老)
　(而授之政彼得所索乃可/釋君公曰不可我将圗之)
　蔡姫許從(列顧女傳楚昭王燕逰蔡姫在左越姬叅右/乃  二姬曰樂乎願與子生若此死若此蔡)
　(姫曰婢子之身乃比于妃嬪固願生同樂/死同時王顧謂史書之蔡姬許從孤死矣)
　至漢武帝八句(其文與隋經籍志起居注述/語畧同再與載文篇注叅看)
大抵自古史官其沿革廢置如此釋(二句是總統兠/結建置之文)夫
仲尼修春秋公羊高(疑脫穀/梁赤)作傳漢魏之陸賈魚豢晉
宋之張璠范曄雖身非史職而私撰國書若斯人者有
異於是故不復詳而録之釋(以官非史職而史/有成書者終焉)
　按第十二節兩句作一截是為總收八句另一截
　是為以不詳詳之蔑復遺餘矣
夫為史之道其流有二何者書事記言出自當時之簡
勒成刪定歸於後來之筆然則當時草創者資乎博聞
實録若董狐南史是也後來經始者貴乎儶識通才若
班固陳夀是也釋(先指/其分)必論其事業前後不同然相須
而成其歸一揆(本音/上聲)釋(卒歸/於同)
　按第十三節判出當時後日之二流滙為相須成業
　之一揆以此歸宿史事亦辨晳亦融洽如畫沙如連
　璐而論文於兜羅收裹䖏更復矩叠規重
觀夫周秦已徃史官之取人其詳不可得而聞也至於
漢魏已降則可得而言然多竊虚號有聲無實釋(此八/字是)
(末節/之主)案劉(後/漢)曹(魏/志)二史皆當代所撰能成其事者葢唯
劉珍蔡邕王沈魚豢之徒耳而舊史載其同作非止一
家如王逸阮籍亦預其列(一譌/作例)且叔師研尋章句儒生
之腐者也嗣宗沈湎麹蘖酒徒之狂者也斯豈能錯綜
(一作/措置)時事裁成國典乎釋(借二史所列逸籍/二人為附名起例)而近代趨
競之士尤喜居於史職至於措辭下筆者十無一二焉
既而書成繕冩則署名同獻爵賞既行則攘袂争受遂
使是非無準真偽相雜(是非真偽/指列名言)生則厚誣當時死則
致惑来代而書之譜傳借(一作/以)為羙談載之碑碣増其
壮觀(舊本既而自厯行事稱其所長則云某代著某書/某年成某史加封若干户獲賜若干段諸如此説)
(徃徃而有遂使讀者皆以為名實相符功賞相副沓此/段一本作夹注一本作正文按若作正文其文複  無)
(理作夹注者亦誤既非䟽體又無别議亦無既而二字/起法細玩之葢是初本如此後来改就今本失於塗汰)
(編書者混綴其/間實乃羡文耳)昔魏帝有言(一脫/言字)舜禹之事吾知之矣此其
(舊作/則)効歟釋(引言取義譏其無實盜/名也末節葢嘅憤之辭)
　按此為篇尾末節其言仍與自叙忤時一合相熟處
　難忘習氣如此　節内細書反覆研辨悟到失汰羡
　文私喜得解自謂有功古人　論史必原職史之官
　猶買珠并買其匵也故首外篇焉其為體也主考稽
　其為文也主叙述與史家職官志同方為杜鄭馬三
　通發軔　通觀之有提有束有挨編有抽并元元本
　本一氣呵成烏得以條列之例例之
　王逸(後漢文苑傳逸字叔師順帝時為侍中著楚辭/章句行於世賦誄雜文凡二十一篇按逸列名)
　(史事/未詳)
　阮籍(晉書本傳籍字嗣宗父瑀魏丞相掾籍嗜酒能/嘯魏晉之際名士少有全者由是不與世事酣)
　(飲為常聞步兵厨營人善釀有貯酒三百斛乃/求為步兵校尉又王沈傳沈與阮籍共撰魏書)
　魏帝有言(魏志文紀注魏春秋曰帝升壇禮畢/顧謂羣臣曰舜禹之事吾知之矣)
　
　
　史通通釋卷十一
欽定四庫全書
　史通通釋卷十二　　　　　無錫浦起龍撰
　　外篇
　　　古今正史(第二○舊注總十八條/四字按之不合削之)
易曰上古結繩以理後世聖人易之以書契儒(疑當作/傳盖指)
(注經/者)者云伏犧氏始畫八卦造書契以代結繩之政由
是文籍生焉又曰伏犧神農黄帝之書謂之三墳言大
道也少昊顓頊髙辛唐虞之書謂之五典言常道也春
秋傳載楚左史(疑當有倚/相二字)能讀三墳五典禮記曰外史
掌三皇五帝之書由斯而言則墳典文義三五史(一作/典)
䇿至於春秋之時猶大行於世釋(已上是原/始之文)爰及後古
(一作/世)其書不傳惟唐虞已降可得言者然自堯而往聖
賢猶述求其一二髣髴存焉而後來諸子廣造奇説(造/唐)
(虞已上/之説)其語不經其書非聖故馬遷有言神農已前吾
不知矣班固亦曰顓頊之事未可明也斯則墳典所記
無得而稱者焉釋(此層言荒逺無稽不足/證據盖是撇掠之文)
　按第一節為正史發端是裝頭體不作正文用○舊
　本有右説三墳五典一行是以無徵不信之書為史
　家首項殊與節末文義自相違反矣凡此皆非原有
　之文今槩削之後倣此
　伏羲氏(至/)言常道也(並尚書孔/安國序文)
　神農已前(史記貨殖傳老子曰至治之極民各甘其/食美其服安其俗至老死不相往來太史)
　(公曰神農以/前吾不知己)
　顓頊之事(漢書司馬遷傳贊曰唐虞以前雖有遺文/其語不經故言黄帝顓頊之事未可明也)
案(一無/案字)堯舜相承已見墳典周監二代各有書籍至孔
子討論其義刪為尚書始自唐堯下終秦穆其言百篇
而各為之序釋(數語提清/尚書原本)屬秦為不道坑儒禁學孔子
之末孫曰(一多/孔字)惠壁藏其書漢室龍興旁求儒雅聞故
秦博士伏勝能傳其業詔太常使掌故(一本作固據/漢書作故)晁
錯受焉時伏生年且百嵗言不可曉口授其書纔二十
九篇自是傳其學者有歐陽氏大小夏侯宣帝時復有
河内女子得泰誓一篇獻之與伏生所誦合三十篇行
之於世其篇所載年月不與序相符㑹又與左傳國語
孟子所引泰誓不同故漢魏諸儒(原注謂馬融/鄭𤣥王肅也)咸疑其
繆釋(一番/顯晦)古文尚書者即孔惠之所藏科斗之文字也
魯恭王壞孔子舊宅始得之於壁中博士孔安國以挍
伏生所誦増多二十五篇更以𨽻古字冩之編為四十
六卷司馬遷(遷字舊譌/在故字下)屢訪(一作/採)其事故多有古説安
國又受詔為之訓傳值武帝末巫蠱事起經籍道息不
獲奏上藏諸私家劉向取挍歐陽大小夏侯三家經文
脱誤甚衆至於後漢孔氏之本遂絶其有見於經典者
諸儒皆謂之逸書(原注謂馬融/鄭𤣥杜預也)王肅亦注今文尚書而
大與古文孔傳相類或肅私見其本而獨秘之乎釋(又/一)
(番顯/晦)晉元帝時豫章(一多/王字)内史梅賾始以孔傳奏上
而缺舜典一篇乃取肅之堯典從慎徽以下分為舜典
以續之自是歐陽大小夏侯家等學馬融鄭𤣥王肅諸
注廢而古文孔傳獨行列於學官(或作/宫非)永為世範齊建
武中吳興人姚方興(孔穎達作方興/隋書方字在下)采馬王之義以造
孔傳舜典云於大航(隋書/作杭)購得詣闕以獻舉朝集議咸
以為非(原注梁武帝時博士議曰孔叙稱伏生誤合五/篇盖文句相連所以成合舜典必有曰若稽古)
(伏生雖云昏耄何容闕典由是遂不見用也按誤合五/篇者孔序云伏生以舜  合於堯典益稷合於皋陶謨)
(盤庚三篇合為一康/王之誥合於顧命也)及江陵板蕩其文入北中原學者
得而異之隋學(當作/博)士劉炫遂取此一篇列諸本第故
今人所習尚書舜典元出於姚氏者焉釋(至此所述始/為定著今本)
　按第二節述尚書也史通卷首六家冠以尚書春秋
　為史家之祖故兹叙列古今正史亦必從二經起元
　本節雖次第二實正史之初節也顛末依据節節詳
　明自此節始
　百篇之序(書經傳説班固曰孔子纂書凡百篇而為/之序言其作意孔疏此序知孔子作者以)
　(緯文而知也撿此百篇凡有六十三序明居咸有一/徳立政無逸不序所由同序而别篇者三十三篇通)
　(明居等四篇為三十七/篇加六十三即百篇也)
　孔惠壁藏(漢蓺文志注師古曰家語云孔騰字子襄畏/秦法藏尚書於夫子舊堂中而漢記尹敏傳)
　(云孔鲋所藏二説不同按隋志又不/同云孔子末孫惠藏之史通同隋志)
　𨽻古字冩(孔序作𨽻古定閻若璩按𨽻古定是一行科斗/書一行真書孔穎達所謂就古文體從𨽻定之)
　(存古為可慕𨽻文為可/識也按𨽻即今之真書)
　伏生歐陽夏侯河内女(漢儒林傳伏生濟南人也治/尚書教濟南張生及歐陽生)
　(歐陽生授兒寛寛授歐陽生子世傳至曽孫髙高孫/地餘由是有歐陽氏學夏侯勝其先夏侯都尉從濟)
　(南張生受尚書傳族子始昌始昌傳勝勝傳從兄子/建建又事歐陽髙由是有大小夏侯之學注伏生名)
　(勝得隋經籍志河内女/子  泰誓一篇獻之)
　馬遷屢訪(漢儒林傳孔氏有古文尚書孔安國得之/安國為諫大夫司馬遷從安國問義故遷)
　(載堯典禹貢洪範微子/金縢諸篇多古文説)
　王肅梅賾(王見尚書家梅見鑒識篇書按此節所述/内篇中多己散見合取漢  蓺文志儒林)
　(傳隋書經籍志并孔安國尚書序孔/頴達舜典疏互證之則其文皆具矣)
　劉炫(字光伯除太學博士見覈才篇又隋書本傳自/為状云禮詩尚書公羊左傳孔鄭王何等注雖)
　(義有精粗並堪講授著有/尚書等經術議百餘卷)
當周室微弱諸侯力争孔子應聘不遇自衛而歸乃與
魯君子左丘明觀書於太史氏因魯史記而(一誤/作所)作春
秋上遵周公遺制下明將來之法自隱及哀(一有/盡字)十二
公行事釋(已上言春秋之/經已下言傳)經成以授弟子弟子退而異
言丘明恐失其真故論本事而為傳明夫子不以空
言説經也春秋所貶當世君臣其事實皆形於傳故隠
其書而不宣所以免時難也釋(述傳先/掲左氏)及末世口説流
行故有公羊穀梁鄒夾之傳鄒氏無師夾氏有録無書
故不顯於世漢興董仲舒公孫𢎞並治公羊其傳習者
有嚴顔二家之學宣帝即位聞衛太子私好穀梁乃召
名儒蔡千秋蕭望之等大議殿中因置博士釋(次及公/穀及鄒)
(夾而就四傳中/抽存公穀二家)平帝初立左氏逮於後漢儒者數廷毁
之㑹博士李封卒遂不復補(一作/用)逮(一無/逮字)和帝元興十
一年鄭興父子奏請重立於學官至魏晉其書漸行而
二傳亦廢今所用左氏本即杜預所注者釋(後卒專/歸左氏)
　按第三節述春秋也而必牽連傳家者春秋與尚書
　不同尚書義具經中春秋事詳傳内故原經者必原
　傳其説己著於六家也傳凡五家而舉一(左/氏)冠四(公/穀)
　(鄒/夾)併四歸兩(公/穀)抽三(左公/穀)剰一(左/氏)則專以左傳為主
　中主焉五傳顯晦不以優劣言但以乘除言考古之
　體則然　尚書春秋傳在六家篇只辨家數在本篇
　必求原委一略一詳各適分際○本節又為編年體
　立根腳
　丘明恐失真(十二諸侯年表孔子西觀周室論史記/舊聞興於魯而次春秋七十子之徒口)
　(受其傳指為有所刺譏褒諱挹損之文魯君子左丘/明懼弟子人人異端各失其真因具論其語成左氏)
　(春/秋)
　公羊穀梁(何休公羊序疏戴宏序云子夏傳公羊髙/髙傳其子平平傳子地地傳子敢敢傳子)
　(夀至漢景帝時夀乃共弟子胡母子都著於竹帛隋/經籍志子都授嬴公嬴公授孟卿孟卿授眭孟眭孟)
　(授嚴彭祖顔安樂故後漢公羊有嚴氏顔氏之學於/范寗穀梁序疏榖梁子名淑字元始一曰赤受經)
　(子夏為經作傳傳孫卿孫卿傳申公申公/傳蔡千秋漢宣帝好穀梁擢千秋為郎)
　鄒夾(漢蓺文志鄒氏傳十一卷夾氏傳十一卷有/録無書又春秋述鄒氏無師夾氏未有書)
　董公孫治公羊(董仲舒見二體篇公孫𢎞傳家貧牧/豕海上年四十餘乃學春秋雜説漢)
　(儒林傳胡母生子都治公羊春秋為景帝博士與董/仲舒同業年老歸教於齊公孫𢎞亦頗受焉又瑕􁀫)
　(江公受穀梁於魯申公上使與仲舒議不如仲舒而/丞相公孫𢎞本為公羊學比輯其議卒用董生於是)
　(上尊公羊家詔太子受公/羊春秋由是公羊大興)
　穀梁蔡蕭議置(按漢書儒林傳沛蔡千秋字少君蕭/望之傳望之字長倩又儒林傳戾太)
　(子受公羊既通復私問穀梁而善之宣帝以問韋賢/夏侯勝皆言宜興穀梁時千秋為郎擢為諫大夫郎)
　(中户將選郎十人從受積十餘嵗皆明習迺召五經/名儒太子太傅蕭望之等大議殿中平同議三十餘)
　(事多從穀梁由是/穀梁之學大盛)
　李封(後漢儒林傳建武中鄭興陳元傳春秋左氏/學韓歆欲為左氏立博士未決陳元上書訟)
　(遂以魏郡李封為博士羣儒蔽固者數廷/争之及封卒光武重違衆議因不復補)
　鄭興父子(後漢書本傳鄭興字少贛少學公羊春秋/晚善左氏傳積精深思將門人從劉歆講)
　(正大義歆使撰條例章句訓詁世言左氏者多祖於/興而賈逵自傳其父業故有鄭賈之學子衆字仲師)
　(從父受左氏春秋精力於學作春秋難記條例建/初六年代鄧彪為大司農受詔作春秋刪十九篇)
　杜預注(見鑒/識篇)
又當春秋之世諸侯國自有史故孔子求衆家史記而
得百二十國書如楚之書鄭之志魯之春秋魏之紀年
此其可得言者釋(雜述諸書為/國語作引)左丘明既配經立傳又
撰諸異同號曰外(一作/小)傳國語二十一篇斯盖採書志
等文非唯魯之史記而已釋(述國/語)楚漢之際有好事者
録自古帝王公侯卿大夫之世終乎秦末號曰世本十
五篇春秋之後七雄並争秦并諸侯則有戰國䇿三十
三篇漢興太中大夫陸賈紀録時功(一作/政)作楚漢春秋
九篇釋(此述春秋已後迄於漢/初諸書  舊本連下叚)
　按第四節介在二經之後史記之前作上下束峽盖
　正史以二經為發原之祖以史記為别子之宗法應
　分别標舉舊本此節與下一連殊失㫁制
　百二十國書(見首篇左傳家/百國春秋注)
　左丘明(至/)末(多採班彪傳/畧論之文)
孝武之世太史公司馬談欲錯綜古今勒成一史其意
未就而卒子遷乃述父遺志採左傳國語刪世本戰國
䇿據楚漢列國(舊本脫國字今/照班彪畧論補)時事上自黄帝下訖麟
止(一誤/作趾)作十二本紀十表八書三十世家七十列傳凡
百三十篇都謂之史記厥協(一本二/字倒置)六經異傳整齊百
家雜言藏諸名山副在京師以俟後聖君子釋(己上正/原史記)
至宣帝時遷外孫楊惲祖述其書遂宣布焉而十篇未
成有録而已(原注張晏漢書注云十篇遷殁後亡/失此説非也按王本此注作大書)元成
之間(一多㑹/稽二字)禇先生更補其缺作武帝紀三王世家龜
䇿日者等傳(古本脱等字今本於等傳/下有其龜策日者五字)辭多鄙陋非遷
本意也釋(此述書成/已後事)晉散騎常侍巴西譙周以遷書周
秦已上或采家人諸子不專據正經於是作古史考二
十五篇皆憑舊典以糺(一作/礱)其繆今則與史記並行於
代焉釋(此述後人/糾舉事)
　按第五節述史記也攷班史蓺文志原本七畧未立
　史部以太史公書附著春秋之後至隋經籍志繼經
　標史史記升居部元遂為定次故須如此列節也
　孝武之世(至/)百三十篇(皆班彪傳/畧論之文)
　厥協五句(太史公自/序原文)
　外孫楊惲(漢書楊敞傳敞子惲字子幼以忠任為郎/補常侍騎惲母司馬遷女也惲始讀外祖)
　(太史公記頗為/春秋以材能稱)
　十篇未成等句(太史公自序裴注及漢書顔注所引/張晏語並同晏語原無龜䇿日者複)
　(句張守節别/引則有之)
　譙周六句(譙周見摸擬篇其六句之文見晉書司馬/彪傳家人諸子彪傳作俗語百家而史通)
　(兩見其語皆作家人當是王臧/輩舊本之文譙周原句如此也)
史記所書年止漢武太初己(班彪傳/作以)後闕而不録其後
劉向向子歆及諸好事者若馮商衛衡揚雄史岑梁審
肆仁晉馮段肅(班固集作段肅/固本傳作殷肅)金丹馮衍韋融蕭奮劉
恂等相次撰續迄於哀平間猶名史記釋(首原作漢/書縁起)至
建武中司徒掾班彪以為其言鄙俗不足以踵前史又
雄歆褒美偽新(一作偽褒新室又/一本新室作新莽)誤後惑衆不當垂之
後代者也於是採其舊事旁貫異聞作後傳六十五篇
其子固以父所撰未盡一家乃起元髙皇終乎王莽十
有二世二百三十年綜其行事上下通洽為漢書紀表
志傳百篇其事未畢㑹有上書云固私改作史記者有
詔京兆收繫悉録家書封上固弟超詣闕自陳明帝引
見言固續父所作不敢改易舊書帝意乃解即出固徵
詣挍書受詔卒業經二十餘載至章帝建初中乃成釋
(此正述/作漢書)固後坐竇氏事卒於洛陽獄書頗散亂莫能綜
理其妹曹大家博學能屬文奉詔挍叙又選髙才郎馬
融等十人從大家受(舊作/授)讀其八表及天文志等猶未
克成多是待詔東觀馬續所作而古今人表尤(一無/尤字)不
類本書釋(此述續/補事)始自漢末迄乎陳世為其注解者凡
二十五家至於專門受業遂(一無/遂字)與五經相亞釋(此兼/及注)
(家也漢已上皆/言前  紀傳體)初漢獻帝以固書文煩難省乃詔侍中
荀悦依左氏傳體(一無/體字)刪為漢紀三十篇命秘書給紙筆
經五六(一無/六字)年乃就其言簡要亦與紀(舊作/本誤)傳並行釋
(此另述荀/氏編年紀)
　按第六節述班氏漢書及荀悅漢紀也文雖煩簡不
　齊卻是二體並舉舊本但以說漢書三字作標段拈
　一放一既於節意不全且使史體偏缺矣内篇之首
　云四家久廢二體角立豈忘此提唱耶
　太初後闕(二句用彪固本傳原文/章懷注太初武帝年號)
　劉向等十五人(此十五人並在班史未作之前今按/向歆揚雄自有傳馮商見蓺文志史)
　(岑見本集人物篇晉馮段肅見後漢/班固傳馮衍自有傳餘七人未詳)
　其言鄙俗(并前好事者等句/亦採撮班傳之文)
　雄歆美新(文選劇秦美新揚子雲撰王莽傳少阿羲/和劉歆與博士諸儒曰攝皇帝制禮作樂)
　(茂成天功發得周禮以明因監非聖哲之至/孰能若兹楚元王傳王莽簒位歆為國師)
　採其舊事(至/)建初乃成(參用漢書叙傳及/范書彪固傳之文)
　坐竇氏事(固本傳永元初大將軍竇憲出征匈奴以/固為中䕶軍與參議及憲敗固坐免初洛)
　(陽令种兢嘗行固奴干其車騎畏憲/不敢發心銜之至是捕繫固死獄中)
　曹大家(後漢列女傳扶風曹世叔妻者同郡班彪之/女也名昭字惠班一名姫博學髙才世叔早)
　(卒有節行兄固著漢書/未竟和帝詔昭踵成之)
　馬續所作(後漢書馬援兄子嚴嚴七子唯續融知名/續字季則博觀羣集九章算術王訓故順)
　(帝時漢書始出多未能通馬融從/班昭受讀後詔融兄續繼昭成之)
　注解二十五家(師古漢書叙例諸家注釋雖見氏名/至於爵里頗或難知傳無所存具列)
　(如左按爵里文煩今但以氏名列之荀悅服䖍應劭/並後漢人伏儼劉徳鄭氏李奇皆不著代鄧展文頴)
　(張揖蘇林如淳孟康並魏人張晏項昭皆不著代韋/昭吳人晉灼劉寶郭璞蔡謨並晉人臣瓚崔浩後魏)
　(人以上師古所述止二十二人合師古亦止二十三/人其二人不可詳矣又按臣瓚不著姓宋景文筆記)
　(以為于瓚而水經注嘗引及/之乃薛瓚也見李衎筆記䟦)
　荀悅漢紀(見左傳家又荀本序撮叙表志總為帝紀/通比其事例繫年月大畧粗舉凡為三十)
　(卷數十餘萬言省約易習無/妨本書有便於用其㫖云爾)
在漢中興明帝始詔班固與睢陽令陳宗長陵令尹敏
司𨽻從事孟異(班固傳作異/舊本作冀)作世祖本紀并撰功臣及
新市平林公孫述事作列傳載記二十八篇釋(歴述後/漢書簒)
(輯層節是/為第一層)自是以來春秋考紀(此句舊本作春秋世三/字王本世字下空一字)
亦以煥炳而忠臣義士莫之撰勒於是又詔史官謁者
僕射劉珍及諫議大夫李尤(或譌/作充)雜作紀表名臣節士
儒林外戚諸傳起自建武(光武/元)訖乎永初(安帝/元)事業垂
竟而珍尤(一作/等)繼卒復命侍中伏無忌與諫議大夫黄
景作諸王王子功臣恩澤侯表南單于西羌傳地理志
釋(第二/層)至元嘉元年(桓帝/元)復令太中大夫邊韶大軍營
司馬崔實議郎朱穆曹夀雜作孝穆崇二皇(孝穆五字/傳寫譌脱)
(當作獻穆孝/崇二皇后)及順烈皇后傳又増外戚傳入安思等后
儒林傳入崔篆諸人實夀又與議郎延篤雜作百官表
順帝功臣孫程郭願及鄭衆蔡倫等傳凡百十有四篇
號曰漢記釋(第三/層)熹(舊譌/嘉)平中(熹平是靈/帝改元)光禄大夫馬
日磾議郎蔡邕楊彪盧植著作東觀接續紀傳之可成
者而邕别作朝㑹車服二志後坐事徙朔方上書求還
續成十志(本傳作/十意)㑹董卓作亂大駕(此二字/一本脫)西遷史臣
廢棄舊文散佚及(一無/及字)在許都楊彪頗存注記至於名
賢君子自永(一作/本誤)初已下闕續釋(第四/層)魏黄初中(文帝/元)
唯著先賢表故漢(一脱/漢字)記殘缺至晉無成釋(自漢訖魏/以無成二)
(字作/一勒)泰始中(晉武/帝元)秘書丞司馬彪始討論衆書(一作説/一作作)
(今依/彪傳)綴其所聞起元(傳作/於)光武終於孝獻録世十二編
年二百通綜上下旁引(傳作/貫)庶事為紀志傳凡八十(依/本)
(傳舊作/一十三)篇號曰續漢書又散騎常侍華嶠刪定東觀記
為漢後(或作後/漢誤)書帝紀十二(或譌/作三)皇后紀二典十(一作/十典)
(又以三譜/置十典上)列傳七十譜三(嶠本傳作三/譜序傳目録)總九十七(或誤/作二)
篇其十典竟不成而卒釋(入晉以來彪嶠兩/編為第五第六層)自斯已往
(已往猶云已上總前/而言也舊作後非)作者相繼為編年者四族創紀傳
者五家推其所長華氏居最而遭晉室東徙三惟一存
(所存惟三/分之一也)釋(此八句總前又一勒按已上所述編年語/少紀傳語多要是二體雙勒也節内四族)
(五家二句/勿滑過)至宋宣城太守范曄乃廣集學徒窮覽舊籍
刪煩補略作後漢書凡十紀十志八十列傳合為百篇
㑹曄以罪被收其十志亦未成而死釋(紀傳體結/到范書止)先是
晉東陽太守袁宏抄撮漢氏後書依荀悅體著後漢紀
三十(或誤作/十三)篇釋(編年體結/到袁紀止)世言漢中興史者唯范袁
(一作/袁范)二家而已釋(二句專結二書為/本節主層束勒)
　按第七節述後漢諸史也亦紀傳編年二體並述自
　漢中興下暨劉宋時閱四朝作者尤夥故其叙述源
　流較他史倍煩
　始詔班固(至/)二十八篇(皆本後漢書/班固傳之文)
　春秋考紀(漢書叙傳為春秋考紀表志傳凡百篇師/古注春秋考紀謂帝紀也彪固本傳章懷)
　(注謂帝紀考覈時事具四時以立言如春秋之經也/按帝紀通有此稱史通用成語也舊本王本皆譌脫)
　(失/考)
　劉珍李尤(劉珍見覈才篇後漢文苑傳李尤字伯仁/和帝時召詣東觀拜蘭臺令史安帝時為)
　(諫議大夫詔與謁者僕射劉珍等俱撰漢記按珍尤/二人同傳同事郭本誤作李充充在獨行傳無預史)
　(職注乃引傳為/徵不考之甚)
　伏無忌黄景(後漢伏湛傳湛封不其侯傳爵至𤣥孫/無忌桓帝元嘉中詔無忌與黄景崔實)
　(等共撰/漢記)
　邊崔朱曹延(後漢文苑傳邊韶字孝先桓帝時徵拜/太中大夫著作東觀  崔駰傳駰孫實)
　(字子真一名台字元始才美能髙召拜議郎與邊韶/延篤著作東觀  朱穆見覈才篇  曹夀舊注字世)
　(叔即娶班彪女昭者也邊延篤傳篤字叔堅桓帝以/博士徵拜議郎與朱穆  韶共著作東觀  按五人)
　(著作互見惟曹/夀無共職之文)
　雜作后傳(後漢皇后紀獻穆曹皇后諱節魏公曹操/之中女也魏受禪遣使求璽綬后怒呼使)
　(者入親數讓之以璽抵軒下涕泣横流曰天不祚爾/孝崇匽皇后諱明蠡吾侯媵妾生桓帝和平元年就)
　(博陵尊為皇后順烈梁皇后諱妠大將軍商之女后/以德進不敢有驕專之心安思閻皇后元初元年入)
　(掖庭二年立為皇后延平四年帝崩臨朝按後漢/皇后稱紀始自華嶠而范曄因之其先本稱傳也)
　儒林崔篆(按今范書儒林/傳不載崔篆)
　順帝功臣(及/)蔡倫傳(按今范書孫程鄭衆蔡倫並在/宦者傳唯郭願不收蔡倫即用)
　(樹膚麻頭始/造為紙者)
　馬蔡楊盧(袁術傳注決録注曰馬日磾字翁叔融之/族子與楊彪盧植蔡邕典挍中書歴位九)
　(卿遂登台輔蔡邕楊彪盧植並見覈才篇諸人著作/各互見彪傳注彪與日磾植邕著作東觀植傳植與)
　(日磾邕彪補續漢紀邕傳董卓被誅王允收邕日磾/馳謂允曰伯喈曠世逸才多識漢事當續成後史為)
　(一代大典且忠孝素著所坐無名乎允不聽日磾退/而告人曰王公其不長世乎善人國之紀也著作國)
　(之典也滅紀廢典其能久乎邕死獄中適作靈紀及/十意又補諸列傳四十二篇因李㴶之亂湮没多不)
　(存/)
　秘書丞司馬彪(至/)續漢書(並與晉書司馬彪傳同文/按彪字紹統髙陽王穆之)
　(長子也泰始中/為秘書郎轉丞)
　散騎常侍(至/)九十七篇(與晉書華嶠傳所次篇目正/同嶠見二體篇又按本傳嶠)
　(以皇后配天作合前史作外戚傳以繼末編非其義/也故易為皇后紀以次帝紀又改志為典以有堯典)
　(故也而改名漢紀為漢後書奏之詔朝/臣㑹議咸以嶠有實録之風藏之秘府)
　范曄(宋書本傳曄字蔚宗彭城王義康冠軍叅軍遷/尚書郎左遷宣城太守乃刪衆家後漢書為一)
　(家之作後以狂悖誅獄中與甥姪書自序曰吾狂釁/覆滅豈復可言常恥作文士文患其事盡於形情急)
　(於藻義牽其㫖韻移其意常謂情志所託故當以意/為主以文傳意此中曲有成理自謂頗識其數云云)
　十志未成(陳氏書録志三十卷司馬彪撰梁劉昭補/注曄本書未嘗有志也乃借舊志注以補)
　(之其後紀傳孤行而志不顯至本朝乾興初判國子/監孫奭始建議合之而不著其為彪書也今攷章懷)
　(注所引稱續漢志者文與今志同信其為彪書不疑/按唐時范史其補志本與紀傳合行見編次篇又范)
　(紀注載宋書謝儼傳云十志託儼搜撰曄敗悉/蠟以覆車今闕容齋四筆亦及之異說備考)
　後漢紀(晉文苑傳袁宏字彦伯父朂臨汝令謝尚鎮/牛渚引宏叅其軍事語見㸃煩篇後出為東)
　(陽郡撰後漢紀三十卷隋唐志編年類先有張璠撰/者前於左傳家見之宏即採摭璠紀為之也宏紀自)
　(序史傳之興所以通古今而篤名教也􁀫明之作廣/大悉備史遷剖判建立班固源流因籍荀悦經綸足)
　(為嘉史今因前代遺事略舉義/教所歸末吏區區注疏而已)
魏史黄初太和中始命尚書衛覬繆襲草創紀傳累載
不成又命侍中韋誕應璩秘書監(一無/監字)王沈大將軍從
事中郎阮籍司徒右長史孫該司𨽻校尉傅𤣥等復共
撰(一作/擇)定其後王沈獨就其業勒成魏書四十四卷其書多
為時諱殊非實録釋(此一段原魏志起本皆魏世所撰/者此下本應入蜀志起本而蜀無)
(史局勅授之/書故闕之)呉大帝之季年始命太史令丁孚郎中項
峻撰吳書孚峻(一作/峻孚)俱非史才其文不足紀録至少帝
時更勅韋曜周昭薛瑩梁廣華覈訪求往事相與記述
並作之中曜(一作/推)瑩為首當歸命侯時昭廣(一作/廣昭)先亡
曜瑩徙黜史官久闕書遂無聞覈表請召(一無/召字)曜瑩續
成前史其後曜獨終其書定為五十五卷釋(此段原吳/志起本亦)
(吳有國/時所撰)至晉受命海内大同著作陳夀乃集三國史(前/但)
(述二國此云三國者/據陳所撰書為言也)撰為國志凡六十五篇夏侯湛時
亦著魏書見夀所作便壞已草而罷及夀卒梁州大中
正范頵表言國志明乎得失辭多勸誡有益風化願垂
採録於是詔下河南尹就家寫其書釋(此段述陳夀撰/志并其書出顯)
(之/事)先是魏時京兆魚豢私撰魏略事止明帝其後孫盛
撰魏氏春秋王隠撰蜀記張勃撰呉録異聞錯出其流
最(一作/甚)多宋文帝以國志載事(一作/紀)傷於簡略乃命中
書郎裴松之兼採衆書補注其闕由是世(一無/世字)言三國
志者以裴注為本焉釋(末段述裴注/相輔而行)
　按第八節述承祚三國志也馬班而後史家之作髙
　簡無如此書然簡失則略非得西鄉注輔之徵事考
　言減趣不少故後段特詳裵作前於補注篇以煩蕪
　刺之而於此必以注本全之論取嚴文取備也○曲
　筆史官二篇深斥蜀無史職之言謂陳夀厚誣其君
　相然觀此節蜀志之先獨無撰著又似夀言未必盡
　誣意或官局雖存而勅修不預與抑子元尊崇史體回
　䕶武鄉姑為斡全之説歟
　衛覬繆襲(魏志衛覬傳覬字伯儒拜侍中與王粲並/典制度受詔典著作又為魏官儀  劉劭)
　(傳劭同時東海繆襲亦有才學多所述/叙注文章志曰襲字熙伯辟御史大夫)
　誕璩沈籍該𤣥(劉劭傳附光禄大夫京兆韋誕注文/章叙録曰誕字仲將善屬辭章  王)
　(粲傳附應璩官至侍中注文章叙録曰璩字休璉善/書記齊王即位典著作  王沈見叙事篇晉書本傳)
　(云與荀顗阮籍共撰魏書孫阮籍見史官建置篇字/劉劭傳附陳郡太守任城  該注文章叙録曰該)
　(公達年二十為郎中著魏書入晉書傅𤣥傳魏除郎/中與東海繆施俱以時譽選  著作撰集魏書又見)
　(書事篇按繆施或即/魏志之繆襲否俟考)
　呉大帝(至/)召瑩續史(大段皆華覈疏文見吳志薛瑩/傳其中韋曜薛華三人並見史)
　(官篇其丁孚項峻周昭梁廣/四人並見覈疏吳志皆無傳)
　曜終其書(按曜終其書史無明文據裴松之注/有稱韋曜吳書者可知終之者曜矣)
　著作陳(至/)冩其書(與陳夀傳同文/陳夀見漢書家)
　夏侯湛(晉書本傳湛字孝若與潘岳友善每行止同/輿接席市都謂之連璧除散騎常侍著論三)
　(十餘篇别為/一家之言)
　異聞錯出(按裴松之注所引漢晉間羣書凡百有餘/種其録魏事者則有魚豢魏畧孫盛魏氏)
　(春秋王沈魏書隂澹魏紀荀朂文章叙録曹瞞傳魏/武故事褒賞令漢魏春秋典論魏末傳魏名臣奏魏)
　(世譜等其録蜀事者則有王隠蜀記譙周蜀本紀陳/夀益都耆舊傳又雜記常璩華陽國志郭沖五事張)
　(儼嘿記諸葛集等其録吳事者則有張勃吳録吳沖/吳厯韋曜吳書虞溥江表傳環氏吳記㑹稽典録等)
　(其統録者則有司馬彪續漢書九州春秋謝承後漢/書張璠袁宏後漢紀華嶠漢後書孔衍漢魏尚書習)
　(鑿齒漢晉春秋獻帝春秋獻帝紀獻帝起居注山陽/公載記漢末名士録先賢行状英雄記干寶晉紀虞)
　(預晉書王隠晉書陸機晉惠起居注晉陽秋晉諸公/贊陳留耆舊傳徐衆異同評髙士傳文士傳列士傳)
　(神仙傳列異傳文章志等又有諸名臣列傳名族世/譜名人集等多不可悉數也所述皆異辭故言異聞)
　(錯/出)
　裴松之補注(見補/注篇)
晉史洛京時著作郎陸機始撰三祖紀佐著作郎(一脫/郎字)
束晳又撰十志㑹中朝喪亂其書不存先是歴陽令陳
郡(一作/留)王銓(一誤作/鈐下同)有著述才毎私録晉事(舊誤作/晉書)及
功臣行状未就而卒子隠博學多聞(郭作/文)受父遺業西
都事跡多所詳究過江為著作郎受詔撰晉史為其同
僚虞預所訴(舊作/斥誤)坐事免官家貧無資書未遂就乃依
征西將軍庾亮於武昌鎮亮給其紙筆由是獲成凡為
晉書八十九卷咸康六年始詣闕奏上隠雖好述作而
辭拙才鈍其書編次有序者皆銓所修章句混漫者必
隠所作時尚書郎領國史干寶亦撰晉紀自宣迄愍七
帝五十三年凡二十二卷其書簡略直而能婉甚為當
時所稱釋(自首節至此所/述盡西晉而止)晉江左史(一有/官字)自鄧粲孫盛
檀道鸞王韶之(王韶之舊在/檀道鸞上)已下相次繼作逺則偏記
兩帝近則唯叙八(舊作/六誤)朝至宋湘東太守何法盛始撰
晉中興書勒成一家首尾該備釋(此層述/東晉書)齊隠士東莞
臧榮緒又集東西二史合成一書釋(此三句述/兩書始合)皇家貞
觀中有詔以前後晉(一脫/晉字)史十有八家制作雖多未能
盡善乃勅史官更加纂録採正典與雜(或作/舊)説數十餘
部兼引偽史十六國書為紀(一譌/記)十志二十列傳七十
載記三十并叙例目録合為百三十二卷自是言晉史
者皆棄其舊本(内有編年體/并棄之矣)競從新撰者焉釋(歸到唐/初重修)
(晉書遂為行本○自此本定/而晉缺編年矣故一體單行)
　按第九節述唐修晉書也叙舊本詳叙新本簡與後
　漢史相類○上起三國下終五季棄編年而行紀傳
　史體偏缺者五百餘年至宋司馬氏光始有通鑑之
　作而後史家二體到今兩行墜緒復續厥功偉哉
　晉之後宋齊正史外尚有裴吳二編年卒亦失傳
　陸機束晳(陸機撰晉紀見隋唐志其書己見本紀篇/彼注有存疑之説宜叅㑹束晳見史官篇)
　(撰帝紀/十志)
　王銓(并/子)隠(及/)虞預(並見二體/及曲筆篇)
　私録晉事(見二體篇/王虞注)
　干寶晉紀(見左傳家按干書是編年體/自新晉書行而其書遂廢也)
　鄧孫檀王(鄧粲見序例篇著元明紀十篇○孫盛見/論贊篇著晉陽秋○檀道鸞見序例篇撰)
　(續晉陽秋○王韶之見雜述篇宋書本傳韶之父偉/之有志尚泰元隆安時事小大悉録韶之因此私撰)
　(晉安帝陽秋既成時人謂宜居史職即/除著作佐郎使續後事訖義熙九年)
　逺兩帝近八朝(按東晉凡十一帝起元明盡安恭鄧/粲止撰元明紀是逺兩帝也其後王)
　(韶之續至安帝之義熙而/恭帝不入紀是近八朝也)
　何法盛(宋書無傳隋經籍志晉中興書七十八卷起東/晉宋湘東太守何法盛撰按法盛書有掠取)
　(郗紹之説附/見雜說中篇)
　臧榮緒(齊書髙逸傳臧榮緒東莞莒人純篤好學括/東西晉為一書紀録志傳百一十卷隠居京)
　(口教授南徐州太祖為/揚州徵為主簿不到)
　貞觀纂録(舊書房𤣥齡傳貞觀十八年𤣥齡與禇遂/良受詔重撰晉書於是奏請許敬宗來濟)
　(陸元仕劉子翼令狐德棻李義府薛元超上官儀等/八人分功撰録以臧榮緒晉書為主叅考詳洽然史)
　(官多文詠之士好採碎事競為綺艷李淳風修天文/律厯五行三志最可觀太宗自著宣武二帝陸機王)
　(羲之四論於是總題曰御撰凡一百三十卷通志略/古者修書成於一家至唐始用衆手晉隋二書是也)
　晉史十八家(按隋唐二志正史部凡八家其撰人則/王隠虞預朱鳯何法盛謝靈運臧榮緒)
　(蕭子雲蕭子顯也編年部凡十一家其撰人則陸機/干寶曹嘉之習鑿齒鄧粲張盛劉謙之王韶之徐廣)
　(檀道鸞郭季産也據志盖十九家豈縁習氏書獨主/漢斥魏以為異議遂廢不用歟又按雜説篇有曹干)
　(孫檀皆不之取之語是就既修後言此云十/八家則兼舉之是就勅修之始羅致羣書言)
　十六國書(詳後第/十三節)
宋史元嘉中(文帝/元)著作郎何承天草創紀傳自此以外
悉委奉朝請山謙之補承天殘缺後又命裴松之續成
國史松之尋卒史佐孫沖之表求别自創立為一家之
(一無/之字)言孝建初(孝武/元)又勅南臺侍御史蘇寶生(或譌山/下同)
續造諸傳元嘉名臣皆其所撰寶生被誅大明(孝武/改元)六
年又命著作郎徐爰踵成前作爰因何孫山蘇所述勒
為(一作/成)一書其臧質魯爽王僧達諸傳又皆孝武自造
而序事多虚難以取信自永光(廢帝/元)已後至禪讓十餘
年中闕而不載釋(已上原宋/世所撰)至齊著作郎沈約更補綴
所遺製成新(舊譌/作雜)史始(一脫/始字)自義熙肇號(晉安帝/改元)終乎
昇明三年(順帝/末)為紀十志三十列傳六十合百卷名曰
宋書釋(此述沈氏宋書○/已上言紀傳體)永明末其書既行河東裴子
野更刪為宋略二十卷沈約見而歎曰吾所不逮也釋
(此述裴略/係編年體)由是世之言宋史者以裴略為上沈書次之
　按第十節述劉宋二史也紀傳編年兼舉○江淹有
　言修史之難無出於志而世頗疑三國及南北之梁
　陳齊周四朝皆無志以為欠事不知實無缺也㫁限
　篇云宋史上括魏朝隋書仰苞梁代己見其端矣惜
　此節不另詳宋史之所該不若後十八節補述隋志
　之為明備耳及晚明太倉朱明鎬著史糾嘗言蜀魏
　吳之志入於宋書梁陳齊周之志入於隋書在史法
　宜改其言可補此節之遺改不改姑勿論而使觀史
　者恍然悟志體之皆全洵讀古破迷一快語也明鎬
　字昭芑老布衣見梅村集蔡焯云
　何山裴孫蘇(何承天宋書本傳五嵗失父母徐博學/幼漸義訓儒史該覽除著作佐郎撰國)
　(史○山謙之見徐爰傳○裴松之見補注篇又本傳/領國子博士續何承天國史未及撰述○孫沖之見)
　(臧質傳晉秘書監盛曾孫也又見鄧琬傳以附逆敗/誅不及撰史事○蘇寶生亦見徐爰傳又見王僧達)
　(傳云蘇寶者名寶生本寒門有文義之美官至南臺沙/侍御史江寜令坐知髙闍反不啓聞誅按高闍者與)
　(門釋曇相誑/為亂者也)
　徐爰(宋書恩倖傳爰本名瑗字長玉歴治吏勞遷左丞/先是元嘉中使著作郎何承天草創國史世祖)
　(初又使奉朝請山謙之南臺御史蘇寶生踵成之六/年又以爰領著作使終其業爰雖因前作而專為一)
　(家之書爰便辟善事人長於傅/㑹故委寄尤重前見二體篇)
　臧魯王諸傳(在宋書列傳第三十四三/十五諸人皆稱兵為亂者)
　沈裴(沈約見二體篇裴/子野見左傳家)
齊史江淹始受詔著述以為史之所難無出於志故先
著十(一作/其非)志以見其才沈約復著齊紀二十篇釋(已上/原齊)
(世所撰○此/下當有文云)梁天監中太尉録事蕭子顯啟撰齊史書
成表奏之詔付秘閣起昇明(宋順/帝元)之年盡永元(東昏/元)之
代(此八句諸本脫簡今據本傳補入/寜冒妄綴之譏不敢疎率了事也)為(此亦/補字)紀八志十
一列傳四十合成五十九篇釋(此述子顯齊書○/已上述紀傳體)時奉
朝請吳均亦表請撰齊史乞給起居注并羣臣行狀有
詔齊氏故事布在流俗聞見既多可自搜訪也均遂撰
齊春秋三十篇其書稱梁帝為齊明佐命帝惡其實詔
燔之然其私本竟能與蕭氏所撰並傳於後釋(此述吳/均書係)
(編年/體)
　按第十一節述南齊二史也亦紀傳編年兼舉○已
　上二節攷隋唐志裴吳二書並入編年部而史通内
　篇之首亦以附左傳家不與沈蕭本同門以此知宋
　齊兩代亦二體兼舉惜此二書後竟廢亡愚是以歎
　五百年史體偏缺也
　江淹十志(梁書本傳淹字文通起家南齊州從事建/元初為建安王記室叅掌詔冊并典國史)
　(鄭樵通志序江淹有言修史之難無出於志誠以志/者憲章之所繫非老於典故不能為也按隋志江淹)
　(齊紀十三卷亡南史本傳云與司徒左長史檀超共/為條例為王儉所駮所撰十三篇竟無次序即指此)
　(也其傳末云齊/史十志行於世)
　沈約齊紀(見二體篇又本傳/所著齊紀二十卷)
　蕭子顯啟撰齊史(啟撰諸句見梁書本傳按沈紀蕭/書各自為史舊本脫去蕭子顯啟)
　(撰等句遂與沈約混為一書而本文二十篇之下綴/有紀八志十一列傳四十合成五十九篇凡十六字)
　(如何著解且其後又有與蕭氏所撰並傳之語根從/何處來耶蕭傳有明文齊書非逸史其為脱簡灼然)
　(無疑故敢/斗膽補入)
　吳均齊春秋(見左/傳家)
梁史武帝時沈約與給事中周興嗣步兵挍尉鮑行卿
秘書監謝昊相承撰録已有百篇值承聖(元帝/元)淪没並
從焚蕩廬江何之元沛國劉璠以所聞見究其始末合
撰梁典三十篇而紀傳之書未有其作陳祠部郎中姚
察有志撰勒施功未周(謂加功於前/人所未完者)但既當朝務兼知
(一作/修非)國史至於陳亡其書不就釋(此段述梁史之作其/功未就  舊本此處)
(與下叚分/節未是)陳史初有吳郡顧野王北地傅縡各為撰史
學士其武文二帝紀即顧傅所修太建初(宣帝/元)中書郎
陸瓊續撰諸篇事傷煩雜姚察就加刪改粗有條貫及
江東不守持以入闗隋文帝嘗索梁陳事跡察具(一譌/作且)
以所成每篇續奏而依違荏苒竟未絶筆釋(此段述陳/史之作前)
(功亦未就帝兩史皆姚察未竟之業/也自隋文  五句已梁陳合舉矣)皇家貞觀初其子
思亷為著作郎奉詔撰成二史於是憑其舊藁加以新
録彌歴九載方始畢功定(王本/作述)為梁書五十卷陳書三
十六卷今並行世焉釋(此合述兩史之成成於姚氏父/子繼述之功也  二代亦缺編)
(年書北叙二代史事至此猶未了/越至  齊周隋三史後另節了之)
　按第十二節述梁陳二代之史也二史皆前代未成
　成於本朝又皆父業未就就於子述故用變例合述
　之體看節末一段自明編者不察率意割裂其非元
　始分支益信
　沈周鮑謝撰録(沈約屢見又梁書本傳著髙祖紀十/四卷○周興嗣梁文學傳字思纂為)
　(員外散騎郎佐撰國史選給事中撰史如故唐蓺文/志周興嗣梁皇帝實録五卷○鮑行卿梁書無傳唐)
　(志鮑行卿乗輿飛龍記二卷節/謝昊梁書無傳見前卷第五)
　何劉合撰梁典(按陳書何之元周書劉璠二傳各言/撰梁典三十卷隋唐二志亦皆分載)
　(二典而史通以為二人合撰則梁/典祗是一書耳足正二志之岐出)
　陳史顧傅所修(顧野王見前卷第五節𫝊縡陳書本/傳字宜事北地人梁太清末㩦母南)
　(奔俄丁母憂在兵亂之中居喪禮哀毁骨立世祖召/為撰史學士唐志顧野王陳書三卷傅縡陳書三卷)
　陸瓊續撰(陳書本傳瓊字伯玊有至性從祖襄歎曰/此兒必荷門基所謂一不為少頜大著作)
　(隋志陳書四十二卷訖宣/帝陳史部尚書陸瓊撰)
　姚察(并/子)思亷(姚察見題目篇唐書思亷傳思亷本名/簡以字行陳吏部尚書察之子授秦王)
　(府文學王即位改著作郎𢎞文館學士詔與魏徵共/撰梁陳書思亷采謝炅顧野王等諸家言推究綜括)
　(為梁陳二家史以卒父/業按謝炅隋志作謝昊)
十六國史前趙劉聰時領左國史公師彧撰髙祖(劉/淵)本
紀及功臣傳二十人甚得良史之體凌修譖其訕謗先
帝聰怒而誅之劉曜時平輿子(封/號)和苞撰漢(一脫/漢字)趙記
十篇事止當年不終曜滅釋(前趙匈奴劉氏史第一掲/過公師彧書以和苞所撰)
(作/勒)後趙石勒命其臣徐光宗歴傅暢鄭愔等撰上黨國
記起居注趙書其後又令王蘭陳宴程陰徐機等相次
撰述至石虎並令刋削使勒功業不傳其後燕太傅長
史田融宋尚書庫部郎郭仲産北中郎叅軍王度追撰
二(舊無/二字)石事集為(舊無/為字)鄴都記趙記(一作/紀)等書釋(後趙/羯種)
(石氏史第二掲過徐王等書/以田融王度等所撰作勒)前燕(慕容廆/皝雋暐)有起居注杜
輔全(疑詮字/脫旁)録以為燕紀後燕(垂寶/盛熙)建興元年董統受
詔草創後書著本紀并佐命功臣王公列傳合三十卷
慕容垂稱其叙事富贍足成一家之言但褒述過美有
慙董史之直其後申秀范亨各取前後二燕合成一史
釋(前後燕鮮卑慕容氏史第三第四掲/過杜董等書以范亨等所撰作勒)南燕有趙郡王
景暉嘗事德超(南燕二/主名)撰二主起居注超亡仕於馮氏
官至中書令仍撰南燕録六卷釋(南燕亦慕容氏史第/五掲過起居注以南)
(燕録/作勒)蜀初號曰成後改稱漢李勢散騎常侍常璩撰漢
書十卷後入晉秘閣改為蜀李(一脫/李字)書璩又撰華陽國
志具載李氏興滅釋(蜀成賨人李氏史第六/以常璩所撰二書作勒)前涼張駿
十五年命其西曹邊瀏集内外事以付秀才索綏作涼
國春秋五十卷又張重華䕶軍叅軍劉慶在東菀(苑/通)專
修國史二十餘年著涼記十二卷建康太守索暉(一作/琿)
從事中郎劉昞又各著涼書釋(前涼安定張氏史第七/所述撰人凡四唯此無)
(專/勒)前秦(苻/堅)史官初有趙淵車敬梁熙韋譚相繼著述苻
堅嘗取而觀之見茍太后幸李威事怒而焚滅其本後
著作郎董誼追録舊語十不一存及宋武帝入闗曽訪
秦國事又命梁州刺史吉翰問諸仇池並無所獲先是
秦秘書郎趙整叅撰國史值秦滅隱於商(一作/南)洛山著
書不輟有馮翊車頻助其經費(一作/始)整卒翰乃啟頻纂
成其書以元嘉九年起至二十八年方罷定為三卷而
年月失次首尾不倫河東裴景仁又正其訛僻刪為秦
紀十一篇釋(前秦氐人苻氏史第八掲過趙淵/等六七人書以裴景仁所撰作勒)後秦(姚/弋)
(仲/)扶風馬僧䖍河東衛隆景並著秦史及姚氏之滅殘
缺者多泓從弟和都仕魏為左民尚書又追撰秦紀十
卷釋(後秦羌種姚氏史第九掲過馬/衛等書以姚和都所撰作勒)夏(赫連/勃勃)天水趙思
羣北地張淵於真興(勃勃/元)承光(昌/元)之(一無/之字)世並受命著
其國書及統萬(夏/城)之亡多見焚燒(一脫/燒字)釋(夏國匈奴部/赫連氏第十)
(其史/無存)西涼(李/暠)與西秦(乞伏國仁二此下/誤衍北燕  字)其史或當代所
書或他邦所録(此下當補累經遷/轉今並失傳八字)釋(西涼狄道李氏第/十一西秦鮮卑乞)
(伏第十二存二/國史亦無)段龜龍記吕氏(後/涼)宗欽記沮渠氏(北/涼)失
名記(舊本宗欽記誤粘秃髪脫去/沮渠一家今照史補此六字)秃髪氏(南/涼)韓顯宗記
(舊衍/吕字)馮氏(北/燕)唯有(舊譌/此)三者(本有四種其一/失名故云三者)可知自餘
不詳誰作釋(後涼氐酋呂光第十三北涼盧水胡沮渠/䝉遜第十四南涼托跋秃髪烏孤第十五)
(北燕信都馮跋第十六四國皆有史而一失名/并作一勒○從上所述皆為崔氏春秋起本也)魏世黄
門侍郎崔鴻乃考覈衆家辨其同異除煩補闕錯綜綱
紀易其國書曰録主(一譌/正)紀曰傳都謂之十六國春秋
鴻始以景明之初(魏世宗/宣武元)求諸國逸史逮正(一譌/至)始元
年(亦宣/武元)鳩集稽備而(一本有以字一本/而作已屬上句)猶闕蜀事不果
成書推求十有五年始於江東購獲乃増其篇目勒為
一百二(此三字舊/譌作十)卷鴻殁後永安中(魏莊/帝元)其子繕冩奏
上請藏諸秘閣由是偽史宣布大行於時釋(歸到崔書/都為一集)
(始成通/行定本)
　按第十三節述十六國春秋也雖不得並於正史而
　巖疆分据地亘川遼戎馬交馳事闗江介其書顧可
　廢哉顧崔氏書自宋史蓺文志馬貴與通考皆已闕
　載至明乃有屠喬孫之本賀燦然序之曰晉記流行
　崔書放散遷之博考旁稽綴遺搜逸爰訂斯編吁何
　其不學也屠果博聞欲起斯廢毋假初名毋襲原數
　謹循纂體顯號補亡各於正史載記之餘人見書其
　人事見書其事而條疏其下曰某人見某書某事見
　某書豈不卓爾大雅功髙津逮哉乃計不出此而匿
　所自來掩非己有舉一切真書胥變而為贋書愚因
　是歎書之禍焚棄者猶小竄亂者甚焉冒出者又甚
　焉明穆神之際是巳時則有若豐坊之魯詩世學矯
　語傳經王某之天禄閣外史佹稱蓄古紛紛仿傚偽
　種朋興若屠氏者其為冒出猶在陰陽形影間視彼
　諸家差當末減耳或云杭本漢魏叢書所收十六短
　録故是彦鸞之舊是說也余猶疑之
　十六國史(史通所記諸零雜短卷當時已多刋落無/從蔓引然細尋節中諸所勾勒恰與隋唐)
　(二志歴歴相符按隋志前趙則漢記十卷唐志作十/四卷和苞撰後趙則趙書十卷唐志作二十卷偽燕)
　(太傅長史田融撰又二石傳二卷二石偽事二卷唐/志作六卷晉北中郎叅軍王度撰前燕則燕書二十)
　(卷記慕容雋事偽燕尚書范亨撰南燕則南燕録六/卷記慕容德事偽燕中書郎王景暉撰蜀成則唐志)
　(有漢之書十卷蜀李書九卷華陽國志十三卷並常/璩撰前涼則隋志有涼書十卷燉煌實録十卷唐志)
　(作二十卷並劉景撰唐諱昞劉景即劉昞也前秦則/秦記十一卷宋殿中將軍裴景仁撰杜惠明注後秦)
　(則秦記十卷記姚萇事魏左民尚書姚和都撰夏則/隋唐二志皆無書西涼西秦二志亦無書後涼則二)
　(志皆有涼記十卷記呂光事偽涼著作佐郎段龜龍/撰北涼則二志皆有涼書十卷注云沮渠國史不著)
　(撰人據本文及史當即是宗欽南涼則二志皆有托/跋涼録十卷撰人缺今作失名北燕則二志皆有燕)
　(志十卷記馮跋事並云魏侍中高閭撰而魏書韓顯/宗傳有撰馮志十卷之文與本文合恐即與高閭合)
　(作已上十六國史史通人書俱缺者惟夏與西涼西/秦也而二志亦此三國無書其餘雖有失名互證皆)
　(合於此頗得讀/書細意之樂)
　崔鴻十六國春秋(見探賾篇又魏書本傳子子元永/安中奏其父書曰臣亡考鴻任屬)
　(記言刋著趙燕秦夏涼蜀等遺載為之賛序先朝之/日草構悉了唯有李雄蜀書搜索未獲闕兹一國遲)
　(留未成去正光三年購訪始得討論適訖而先臣棄/世凡十六國名為春秋一百二卷今繕冩一本敢以)
　(仰呈儻或淺陋不回睿賞乞藏秘閣以廣異家背附/記前秦之姓晉書載記曰蒲洪以其孫堅初生  有)
　(革付臣又土之文改姓苻而世説識鑒篇注引車頻/秦書曰蒲洪詐稱䜟文改姓符言已當王應符命也)
　(堅生背赤色隱起若篆文其說與晉書異愚按車頻/言徵符命背篆不言何文而頻即前秦時人則姓當)
　(為符冝可信晉書後出草付五字自别有本亦安知/非竹付之譌耶世徒以國史為正然頻書幸留片羽)
　(孝標亦在唐前詎不足當互證之資耶附記之亦足/廣異家也又古本他書說符堅往往從竹雖草頭竹)
　(頭古人通冩然/義固不相奸也)
　　附録(按屠氏不著採録書名難據以為正證要其/語決非無本史通此節所列人氏與於史事)
　　　(者四十二人不與史事者一人今就屠書有者之/附見之又有别見諸史及本集他篇者亦拈出)
　(前趙公師或善相人劉淵深相崇敬後官太中大夫/為劉聰所誅和苞劉曜時諫營夀陵封平輿子二人)
　(史官篇亦見○後趙徐光字季武頓􁀫人石勒記室/叅軍遷中書令領秘書監傅暢字世道北地人為大)
　(將軍右司馬愔識朝儀勒器之作晉諸公叙讃二十/卷公卿故事九卷○南燕王景暉苻秦太史令髙魯)
　(之甥也魯遣暉隨獻玉璽於慕容德留仕德著南燕/録六卷○蜀成常璩亦作據屠録與補注等篇所記)
　(畧同○前涼索綏字士艾燉煌人幼舉孝亷又舉秀/才為儒林祭酒張駿命集閣内外事付綏著涼春秋)
　(五十卷劉昞屠録與㸃煩篇略同○前秦李威字伯/龍茍太后之姑子也威有辟陽之寵史官載之後苻)
　(堅見其事将罪著作郎車敬等已死乃止趙整字文/業一名正年十八為堅著作郎情度敏達信佛法遁)
　(跡商洛山專精經律○後秦姚和都仕至左兵尚書/撰秦紀十卷記姚萇時事○赫連夏趙逸字思羣天)
　(水人仕姚興為勃勃所虜拜著作郎張淵不知何處/人自云嘗仕苻堅堅敗仕姚興父子泓滅入夏為太)
　(史令○北涼宗欽字景若金城人博綜群言仕沮渠/䝉遜為中書郎撰涼記十卷○已上名見屠本者凡)
　(十五人○又别見者范亨見魏書崔浩傳下節注及/之吉翰宋書有傳馮翊池陽人裴景仁見南史及世)
　(説注韓顯宗見魏書韓麒麟子也字茂親又散見本/集者董統見直書篇劉慶見史官篇餘闕考者俟續)
　(見/補)
元魏史道武時始令鄧淵著國記唯(一脫/唯字)為十卷而條
例未成暨乎明元廢而不述神䴥二年(太武/元)又詔集諸
文士崔浩浩弟覽髙讜(舊作/閭誤)鄧潁晁繼(一譌/維)范亨黄輔
等撰國書為三(舊脫/三字)十卷又特命浩總監史任務從實
録復以中書郎髙允散騎侍郎張偉並叅著作續成前史
(史字/疑衍)書叙述國事無隱所(一無/所字)惡而刋石冩之以示行
路浩坐此夷三族同作死者百二十八人自是遂廢史
官釋(此述魏史/初時事)至文成帝和平元年始復其職而以髙
允典著作修國記允年已九十手目俱衰時有挍書郎
(一有/中字)劉模長於緝綴乃令執筆而口占授之如是者五
六嵗所成篇卷模有力焉釋(此述續/修事)初國記自鄧崔以
下皆相承作編年體至孝文太和十一年詔秘書丞李
彪著作郎崔光始分為紀傳異科宣武時命邢巒追撰
孝文起居注既而崔光王(舊脫/王字)遵業補續下訖孝明之
世温子昇復修孝莊(一譌/武)紀濟陰王暉業撰辨宗室録
魏史官私(官私謂官/本私本)所撰盡於斯矣釋(此述分體撰次/等事○已上皆)
(在魏/世)齊天保二年(顯祖/元)勅秘書監魏收博採舊聞勒成
一史又命(一作/令)刁柔辛元植房延祐睦(一譌/陸)仲讓裴昂
之高孝幹等助其編次收所取史官懼相凌忽故刁辛
諸子並乏史才唯以髣髴學流憑附得進於是大徵百
家譜狀斟酌以成魏書上自道武下終孝靖紀傳與志
凡百三十卷釋(此正述魏/收撰魏書)收諂齊氏於魏室多不平既
黨北朝又厚誣江左性憎勝已喜念舊惡甲門盛德與
之有怨者莫不被以醜言没其善事遷怒所至毁及髙
曽書成始奏詔收於尚書省與諸家論討前後列訴者
百有餘人時尚書令楊遵彦一代貴臣勢傾朝野收撰
其家傳甚美是以深被黨援諸訟史者皆獲重罰或有
(一無/有字)斃於獄中羣怨謗聲不息孝昭世勅收更加研審
然後宣布於外武成(武成孝武弟世祖謚/也王本改作書成非)嘗訪諸羣臣
猶云不實又令治改其所變易甚多由是世薄其書號
為穢史釋(此段加一/層評論)至隋開皇勅著作郎魏澹與顔之
推辛德源更撰魏書矯正收失澹以西魏為真東魏為
偽故文恭列紀孝靖稱傳合紀傳論例總九十二篇煬
帝以澹書猶未能善又勅左僕射楊素别撰學士潘徽
禇亮歐陽詢等佐之㑹素薨而止今世稱魏史者猶以
收本為主焉釋(此帶述魏澹書而/以世尚收書勒住)
　按第十四節述後魏書也其初但作編年體其後
　專行紀傳書○公最不滿收書故加多一段評泊然
　亦以托起勅改耳本處勿黏看
　鄧淵國記(魏書本傳淵字彦海太祖定中原擢為著/作郎詔淵撰國記淵造十餘卷惟次年月)
　(起居行事而/己未有體例)
　崔浩等撰國書(事見直書篇又崔浩傳初太祖詔尚/書郎鄧淵著國記未成逮於太宗廢)
　(而不述神䴥二年詔集諸文人撰録浩及弟覽高讜/鄧潁晁繼范亨黄輔等共叅著作叙成國書三十卷)
　(按鄧潁即/鄧淵子)
　中書郎髙允(至/)模有力焉(事詳魏書髙允傳及儒林/張偉傳劉模即附允傳中)
　(本文皆撮取傳語也再按允傳浩之被收也允直中/書省時恭宗為太子召允留宿翌日命允驂乗至宫)
　(門謂曰入當見至尊吾自導卿脫有問但依吾說既/入見恭宗曰髙允自在臣宫雖與浩同事制由於浩)
　(世祖召允曰國書皆崔浩作否允對曰臣與浩同作/臣多於浩世祖大怒恭宗曰天威嚴重允迷亂失次)
　(耳臣向備問皆云浩作允曰臣謬叅著作今已分死/不敢虚妄殿下哀臣乞命耳實不問臣臣無此言世)
　(祖曰直哉臨死不移貞臣也宜/宥之按允字伯恭年九十八)
　李崔始為紀傳(李彪傳彪字道固叅著作事自成帝/以來浩允編年序録為春秋之體彪)
　(始奏從遷固之體創為紀傳表志之目焉轉崔光傳光/本名孝伯字長仁高祖賜名拜中書博士  著作郎)
　(與秘書丞李彪叅撰/國書按光即鴻父也)
　宣武時(至/)號為穢史(通十五六行以北齊魏收傳對/證之事語咸具矣其間所稱引)
　(諸人邢巒字洪賓中書侍郎尚書王遵業著作佐郎/温子昇見叙事篇暉業魏濟陰王新成曽孫四人魏)
　(書有傅刁柔國子博士辛元植司空司馬房延祐通/直常侍睦仲讓不著官秩裴昂之國子博士髙孝幹)
　(尚書郎六人皆無傳楊遵彦楊愔字北齊本/傳尚太原長公主尚書右僕射封開封王)
　辨宗室録(魏書宗室傳濟陰王暉業涉子史有志節/齊文襄嘗問之對曰數尋伊霍之傳不讀)
　(曹馬之書暉業以時運漸謝不復圖全在晉陽也/無所交通撰魏藩王家世號為辨宗室録四十卷)
　魏澹顔辛更撰(魏澹見本紀篇又隋書本傳太祖以/魏收書褒貶失實平繪中興書事不)
　(倫序詔澹别成魏史澹自道武下及恭帝為十二紀/七十八傳别為史論及例一卷并目録合九十二卷)
　(書甚簡要大矯收繪之失上覽而善之○顔之推北/齊本傳字介隋開皇中太子召為學士甚見禮重按)
　(顔介共撰魏書之文本傳不載○辛德源隋書本傳/字孝基髙祖受禪隱於林慮山秘書監牛𢎞以德源)
　(才學奏與著作郎/王劭同修國史)
　楊素别撰(隋書本傳素字處道髙祖受禪加上柱國/封越國公大業元年改封楚公有集十卷)
　(别撰事/見下)
　潘禇歐陽(隋文學傳潘徽字伯彦吳人煬帝嗣位詔/徽與太常博士禇亮歐陽詢等助越公楊)
　(素撰魏書㑹素薨而止○禇亮字/希明歐陽詢字信本傳入唐書)
髙齊史天統初(後主/緯元)太常少卿祖孝徵述獻武起居名
曰黄初傳天録(或謬改/為禄)時中書侍郎陸元規常從文宣
征討著皇帝實録唯記行師不載他事自武平後(亦後/主元)
史官陽休之杜臺卿祖崇儒崔子發等相繼注記釋(述/齊)
(世撰/述)逮(一作/迄)於齊滅隋秘書監王劭内史令李德林並
少仕鄴中多識故事王乃憑述起居注廣以異聞造編
年書號曰齊志十有六卷(原注其序云二十卷今/世間傳者唯十六卷焉)李在
齊預修國史創紀傳書二十七卷至開皇初(一有/又字)奉詔
續撰増多齊史三十八篇以(舊作/已)上送官藏之秘府釋
(述隋時續撰王志編年/已成李書紀傳未竟)皇家貞觀初勅其子中書舎人
百藥仍其舊録雜採他書演為五十卷釋(至唐初紀/傳乃成)今
之言齊史者唯王李二家云釋(髙齊史二體並東○此/節與後周隋二節事皆)
(未/了)
　按第十五節述北齊史也當時兼有二體迨後王志
　廢矣
　祖孝徵(祖珽字也其人淫穢喪恥北齊書本傳後主/拜珽尚書左僕射監修國史加特進入文林)
　(館總監撰書按黄初傳天録是珽所創起居實錄書/名以比魏文受禪媚獻武也或誤從傳字截句讀作)
　(去聲遂改録為禄疑是/年號時實無此元也)
　陸元規(名見祖/珽傳)
　陽杜祖崔(陽休之北齊書本傳字子烈齊受禪除散/騎常侍修起居注天統初為光禄卿監國)
　(史○杜臺卿名見隋書李德林傳舊注字少山齊中/書侍郎○祖崇儒舊注珽族弟也武平末通直常侍)
　(十崔子發隋經籍志齊紀三/  卷紀後齊事崔子發撰)
　王劭李德林(王劭齊志即左傳家所引之書按十六/卷唐蓺文志作十七卷李德林見探賾)
　(篇/)
　百藥(見本紀篇/李安平注)
宇文周史大統年有秘書丞栁虬兼領著作直辭正色
事有可稱釋(周世/初著)至隋開皇中秘書監牛𢎞追撰周紀
十有八篇略叙紀綱仍皆扺忤(王本作/扺捂)釋(隋時/續撰)皇家貞
觀初勅秘書丞令狐德棻秘書郎岑文本共加修緝定
為周書五十卷釋(至唐初乃成宇文史/但有紀傳無編年)
　按第十六節述後周書
　栁虬(見前卷第八節又周書本傳大/統十四年除秘書丞領著作)
　牛𢎞(見世/家篇)
　德棻文本(令狐德棻見前卷十節又詳後舊唐書岑/文本字景仁擢拜中書舎人時中書侍郎)
　(顔師古免温彦溥奏請復用太宗曰我自舉一人公/勿憂也於是以文本為中書侍郎專典機宻又先與)
　(令狐德棻撰周史其史論/多出於文本至十年史成)
隋史當開皇仁夀時王劭為書八十卷以類相從定其
篇目至於編年紀傳並闕其體煬帝世唯有王胄等所
修大業起居注及江都之禍仍多散逸釋(隋之正史/本無撰藁)皇
家貞觀初勅中書侍郎顔師古給事中孔潁達共撰成
隋書五十五卷與新撰周書並行於時釋(至唐方經始/撰定唐業由)
(周隋而起故牽連周史東/之○舊本此處連下非)
　按第十七節述隋書也○宇文周史本無編年隋雖
　有王劭書止録詔勅等為記言體亦非編年類也故
　二代皆一書歸束
　王劭書(王劭隋書即尚書家所引之書/與齊志體例殊科閱者辨之)
　王胄(隋文學傳王胄字承基大業初為著作佐郎唐/蓺文志有開皇起居無大業起居散逸故也)
　師古穎達(舊唐書顔籕傳籕字師古齊黄門郎之推/孫也少傳家業武德初為秦王府記室遷)
　(中書舎人令狐傳髙祖詔中書舎人顔師古修隋史/  孔穎達傳穎達字仲逵尤明左氏傳鄭氏尚書王)
　(氏易毛詩禮記兼善算厯解屬文太宗即位除國子/司業遷太子右庶子仍兼司業與魏徵撰成隋史)
初太宗以梁陳及齊周隋氏並未有書乃命學士分修
事具於上(上謂梁陳及齊/周隋四節所云)仍使秘書監魏徵總知其務
凡有讃論徵多預焉始以貞觀三年創造至十八年方
就(原注唯姚思亷貞觀二/年起功多於諸史一嵗)合為(一脫/為字)五代紀傳并目録
凡二百五十二卷書成下於史閣釋(已上統括五/代紀傳卷目)唯有
十志斷為三十卷尋擬續奏未有其文又詔左僕射于
志寜太史令李淳風著作郎韋安仁符璽郎李延夀同
撰其先撰史人唯令狐德棻重預其事太宗崩後刋勒
始成其篇第雖編入隋書其實别行俗呼為五代史志
釋(此層另述五代志明隋/書之志非專志隋也)
　按第十八節乃總括五代諸書之詞此五書事垂往
　代史定熙朝志入一家典稽五族故另詳之○初閱
　舊書職官志貞觀年修五代史五代二字殊鶻突(晉/後)
　(唐前唯有南北各四/朝無五代之名也)及閱是篇翻檢令狐德棻等傳
　乃始爽然盖其時八史唯南之梁陳北之齊周隋是
　唐修故也禪語有云上元即是正月半因自笑平生
　經眼不經心處不知凡幾只坐繙書溜滑耳
　五代紀傳(舊書令狐德棻傳德棻言於髙祖曰近代/都無正史梁陳及齊猶有文籍周隋遭大)
　(業離亂多有遺闕當今耳目猶接更十數年後恐堙/没如臣愚見並請修之髙祖然其奏詔曰自有魏南)
　(徙乗機撫運周隋禪代梁氏稱邦齊遷龜鼎陳建皇/宗立言著績無乏於時而簡牘未編炎涼已積朕握)
　(圖馭宇方立典謨有懷撰次實資良直云云詔下數/年竟不能就貞觀三年太宗勅德棻與岑文本修周)
　(史李百藥修齊史姚思亷修梁陳史魏徵修隋史與/房𤣥齡總監德棻义奏引崔仁師佐修周史德棻仍)
　(總知類㑹魏徵傳徵字𤣥成初令狐德棻等撰諸史/徵受詔總加撰定隋書序論皆徵所作按隋書本顔)
　(孔合撰與十七節并下條注㑹看乃全又按/宋齊北魏三書前代已成故唐修止於五)
　五代史志(史通列同修四人新舊書可證合者李淳/風傳則云除太史丞預撰五代史其天文)
　(律歴五行志皆淳風作李延夀傳則云補崇賢館學/士受詔同敬播修五代史志而于志寧傳但云預修)
　(禮修史等功賞賜不言所修何史至韋安仁則無傳/當用史通語證補之陳氏解題隋志髙宗時始成上)
　(總梁陳齊周之事俗號五代志按陳/氏即本史通立解也夾漈志略亦然)
惟大唐之受命也義寜(隋恭/帝元)武德(唐髙/祖元)間工部尚書温
大雅首撰創業起居注三篇自是司空房𤣥齡給事中
許敬宗著作佐郎敬播相次立(一作相/與自立)編年體號為實
録迄乎三帝世有其書釋(述本朝國史二體並陳/○已上為編年起本)貞觀
初姚思亷始撰紀傳粗成三十卷至顯慶(高宗/改元)元年太
尉長孫無忌與于志寜令狐德棻著作郎劉𦙍之楊仁
卿起居郎顧𦙍等因其舊作(一作/書)綴以後事復為五十
卷雖云繁雜時有可觀釋(已上為紀/傳起本)龍朔(亦髙/宗元)中敬宗
又以太子少師(一作/卿誤)總統史任更増前作混成百卷如
髙宗本紀及永徽(高宗/初元)名臣四夷等傳多是其所造又起
草十志未半而終敬宗所作紀傳或曲希時旨或猥飾
(一作/釋)私憾凡有毁譽多非實録必方諸魏伯起亦猶張
衡之蔡邕焉其後左史李仁實續撰于志寜許敬宗李
義府等傳載言記事見推直筆惜其短嵗(一作/世)功業未
終至長夀中(武后/九年)春官侍郎牛鳯及又斷自武德終於
𢎞道(髙宗/末元)撰為唐書百有十卷鳯及以喑聾不才而輒
議一代大典凡所撰録皆素責私家行狀而世人叙事
(謂家/狀)罕能自逺(謂逺於俗/一作達非)或言皆比興全類詠歌或語
多鄙樸實同文案(四語皆謂/家狀所叙)而總入編次了無釐革其
有出自胷臆申其機杼發言則嗤鄙怪誕叙事則參差
倒錯故閱其篇第豈謂可觀披其章句不識所以既而
悉收姚許諸本(繳去/之也)欲使其書獨行由是皇家舊事殘
缺殆盡釋(此一長段中具三層許飾而誣李直而年/促牛冗俗而亂總以推出重撰縁由也)長
安中(武后十/八年)余與正諫大夫朱敬則司封郎中徐堅左
拾遺吳兢奉詔更撰唐書勒成八十卷釋(此正叙重撰/事八十卷是)
(紀傳/體)神龍(中宗/元)元年又與堅(一無/堅字)兢等重修則天實録
編為三(或作/二)十卷釋(此三十卷/是編年體)夫舊史之壞其亂如繩
錯綜艱難朞月方畢雖言無可擇事多遺恨庶將來削
藁猶有憑焉釋(二體並攝○舊/本連下節非)
　按第十九節述本朝國史而以當職手撰者終之○
　須知所云八十卷三十卷者正如王隠之晉書干寶
　之晉紀山謙之裴松之之宋史草創起本為後來史
　局之藁底耳非完書也修本既行其書遂佚往代皆
　然說者乃謂知幾善譏訶鮮撰著不亦寃乎○叙古
　今正史畢
　創業起居注(舊書温大雅傳大雅字彦和武德元年/歴黄門侍郎撰創業起居注三卷讀書)
　(志紀高祖起義至受隋禪/用師符䜟受命典冊事)
　房許敬等立編年(舊書房𤣥齡傳房喬字𤣥齡在秦/府中常典管記貞觀三年代長孫)
　(無忌為尚書左僕射監修國史許敬宗敬播並見上/卷第九節又播傳與許敬宗撰髙祖太宗實録自創)
　(業至貞觀十四年為二十卷後又撰太宗實/録從貞觀十五年至二十三年為二十卷)
　姚長孫等撰紀傳(姚思亷新舊本傳闕書撰國史長/孫無忌于志寜令狐德棻三人傳)
　(並渾書監修國史文苑劉𦙍之傳永徽中累轉著作/郎與令狐德棻著作楊仁卿等撰成國史封陽城縣)
　(男其從孫即知㡬也楊仁卿無傳顧𦙍傳以撰武德/貞觀兩朝國史八十卷成加朝散大夫按唐二書凡)
　(書國史或統言或專以紀傳言或竟闕/書史通此等處可當史補亦可當史注)
　猶張衡之蔡邕(商芸小説張衡死日蔡邕毋始孕二/人才貌相類人云邕是張衡後身按)
　(史通是語盖反辭以况也後漢靈帝嘗問侍中楊奇/曰朕何如桓帝奇對曰陛下之於桓帝亦猶虞舜比)
　(德唐堯語/意正相似)
　李仁實(見上卷/第九節)
　牛鳯及(無傳與前卷/第九節叅看)
　朱敬則徐堅呉兢(三人並見自叙篇此云撰唐書八/十卷則天實録三十卷可作知幾)
　(本傳參補按崇文總目吳兢撰唐史自創業迄開元/凡一百一十卷韋述因其本更加筆削云云此正與)
　(八十三十之數相合但總目統云一百十卷不分/紀傳編年又專屬之吳兢皆可與此處本文叅證)
大扺自古史臣撰録其梗槩如此盖屬詞比事以月繫
年為史氏之根本作生人之耳目者略盡於斯矣自餘
偏(一譌/作編)記小說則不暇具而論之釋(得此二句繳得/正史二字碧清)
　按第二十節乃通篇總結○讀此篇須將二體篇處
　處印合○史通一書皆議論體獨史官正史二篇屬
　叙事體觀其所述自史漢而下悉援序傳原文至梁
　陳以還咸舉見聞所接全書談史安可不辨史曹全
　史就評安可不綜史部議論叙事相須為用是二篇
　者雖外篇之壓卷實内篇之括囊史通正本已盡於
　是
　
　
　
　
　史通通釋卷十二
欽定四庫全書
　史通通釋卷十三　　　　　無錫浦起龍撰
　　外篇
　　　疑古(第三○舊注十一條/或作十二條今刋去)
葢古之史氏區分有二焉一曰記言二曰記事而古人
所學以言為首釋(以記事託記/言發端起議)至若虞夏之典商周之
誥仲虺周任之言史佚臧文之説(此皆/言也)凡有逰談專對
獻䇿上書者莫不引為端緒歸其的準(言則世/多習知)其於事
也則不然至(一作/乃)若少昊之以鳥名官陶唐之(舊有/以字)御
龍拜軄夏氏之中衰也其盜有后羿寒浞齊邦之始建
也其君有蒲姑伯陵(此皆/事也)斯並開國承家異聞奇事而
後世學者罕傳其説唯夫博物君子或粗知其一隅(事/而)
(少僻則聞/者希矣)此則記事之史不行而記言之書見重斷可
知矣釋(疑古之疑疑皆在事故/以言詳事略領局也)及左氏之為傳也雖義
釋本經而語雜它事遂使兩漢儒者嫉之若讎故二傳
大行(二傳釋/言為多)擅名於(一作/後)世又孔門之著録(一作/述)也論
語專述言辭家語兼陳事業而自古學徒相授唯稱論
語而已由斯而談並古人輕事重言之明效也釋(又以/左氏)
(論語/證之)然則上起唐堯下終秦穆其書所録唯有百篇而
書之所載以言為主至於廢興行事萬不記一語其缺
略可勝道哉釋(落到尚書記言/略事是篇主)故令後人有言唐虞以
下帝王之事未易明也釋(篇局至此截其意/總為諱惡伏根)案論語曰
君子成人之美不成人之惡又曰成事不説(原注事已/成不復可)
(解/說)遂事不諫(原注事已遂/不可復諫止)既往不咎(原注事已往/不可復追咎)又曰
民可使由之不可使知之(原注由用也可用而不可使/知者百姓日用而不能知自)
(此引經四處注皆/全寫先儒所釋也)夫聖人立教其言若是釋(引經為諱/惡發端)
在於史籍其義亦然是以美者因其美而(一作/以)美之雖
有其惡不加(一作之/下同)毁也惡者因其惡而惡之雖有其
美不加譽也故孟子曰堯舜不勝其美桀紂不勝其惡
魏文帝曰舜禹之事吾知之矣漢景帝曰言(舊脫/言字)學者
無(一作/不)言湯武受命不為愚斯並曩賢精鑑已有先覺
而拘於禮法限以師訓雖口不能言而心知其不可者
葢亦多矣釋(至此落出略事之故意在/諱惡是本序立言之指)又案魯史之有
春秋也外為賢者内為本國事靡洪纎動皆隱諱斯乃
周公之格言然何必春秋在於六經亦皆如此故觀夫
子之刋書也夏桀讓湯武王斬紂其事甚著而芟夷不
存(原注此事出周書案周書是孔/子刪尚書之餘以成其録也)釋(此五句見/疑古大意)觀夫子
之定禮也(定禮即修春秋也以春/秋為周禮舊法故云然)隱閔非命惡視不終
而奮筆昌言云魯無簒弑觀夫子之刪詩也凡諸(舊作/語誤)
國風皆有怨刾在於魯國獨無其章(原注魯多滛僻豈/無刺詩葢夫子刪)
(去而/不録)觀夫子之論語也君娶於呉是謂同姓而司敗發
問對以知禮釋(定禮三項用/他經陪證之)斯驗世(郭作世/别作聖)人之飾智矜
愚愛憎由已者多矣釋(此二句總繳言諸經皆有諱詞/則世史飾詐益無疑矣隱對後)
(條近古姦雄桓𤣥司馬等/意諸本作聖人者大非)加以古文載事其詞簡約釋
(專歸到/尚書)推者難詳(一作/該)缺漏無補遂令後來學者莫究
其源䝉然靡察有如聾瞽今故訐(一作/評)其疑事以著於
篇凡有十條列之於後
　按此疑古之序也不入條數古字專指尚書其為疑
　字解說則託言於古文隱諱通觀十條顯斥古聖罪
　無辭矣然讀書尚論其意有可推者敢一雪之○知
　㡬眼見近古自新莽始禍以及當塗典午南則劉蕭
　陳氏北則齊周楊堅累朝踐代類以攘竊之詐佹為
　推挹之文雖逮李唐奮戈除暴猶必虛擁代邸粉飾
　禪書一則曰宜遵故事再則曰一依前典引經作冊
　居然舊章諱誅伐為惡聲掩揖讓而䕶跡凡資口實
　率附陶姚於是古帝前王青天白日氣象塵昏霧塞
　五六百年於此矣作者恫焉假號汲墳之荒簡反兵
　孔壁之遺編所傷在二姓改玉之交所影皆九錫升
　壇之套其意葢曰古聖且䝉疑謗此事誰容售欺憑
　伊借面有辭至竟隱形無地耳其所提防葢在於此
　叵奈知㡬者不學無術以文害志恣行橫議妄冀昭
　姦何其遼哉不揣檮昩頗推其本意而釋之如左
　以鳥名官(見書志篇又竹書紀年少昊登帝位有鳯/凰之瑞或曰名清不居帝位帥鳥師居西)
　(方以鳥紀官按/名清上古人名)
　御龍拜軄(史記夏紀帝孔甲立好方鬼神事天降龍/二有雌雄孔甲不能食陶唐後有劉累學)
　(擾龍於豢龍氏以事孔甲孔甲/賜之姓曰御龍氏受豕韋之後)
　后羿寒浞(兩見左傳又竹書紀年帝太康居斟鄩畋/于洛表羿入斟鄩帝仲康七年世子相出)
　(居商㐀帝相八年寒浞殺羿九年相居于斟灌二十/六年浞使其子澆滅斟灌二十七年伐斟鄩滅之二)
　(十八年弑帝后緡歸于有仍伯靡奔夏世子少康生/在丙寅年乙酉少康奔虞甲辰少康使女艾殺澆乙)
　(巳伯靡殺寒浞/少康歸于夏邑)
　蒲姑伯陵(左昭二十齊侯至自田晏子侍於遄臺晏/子曰昔爽鳩氏始居此地季萴因之有逢)
　(伯陵因之蒲姑氏因/之而後太公因之)
　孟子魏文漢景三言(孟子語見風俗通正始篇曰堯/舜不勝其美桀紂不勝其惡傳)
　(言失指圗景失形魏文語見魏志文紀注前史官篇/已引之漢景語見史紀儒林轅固生傳曰食肉不食)
　(馬肝不為不知味言學者/無言湯武受命不為愚)
　隱閔非命(左隱十一羽父請殺桓公公曰吾將授之/矣羽父懼反譖公於桓公而請弑之十一)
　(月羽父使賊弑公于寪氏立桓公閔二初公傅奪卜/齮田公不禁秋八月共仲使卜齮賊公于武闈成季)
　(以僖公適邾共仲/奔莒乃入立之)
　惡視不終(前見編次/後見惑經)
葢虞書之美放勲也云克明俊(或作峻/下同)徳而陸賈新語
又曰堯舜之人(本作民或/作臣誤)比屋可封葢因堯典成文而
廣造竒說也案春秋傳云髙陽髙辛二氏各有才子八
人謂之元凱此十六族也世濟其美不隕其名以至於
堯堯不能舉帝鴻氏少昊氏顓頊氏各有不才子謂之
渾沌窮竒檮杌此三族也世濟其凶増其惡名以至於
堯堯不能去縉雲氏亦有不才子天下謂之饕餮以比
(或譌/此)三族俱稱四凶而堯亦不能去斯則當堯之世小
人君子比肩齊列善惡無分賢愚共貫且(一譌/但)論語有
云舜舉咎繇不仁者遠是則當咎繇未舉不仁甚多彌
驗堯時羣小在位者矣(一脫/矣字)又安得謂之克明俊德比
屋可封者乎其疑一也
　按十疑之中不言嬗代之事者獨此首條耳亦見凡
　在盛朝鋪張善治必不免於溢辭為後此諸條作引
　也
　比屋可封(新語無為篇堯舜之民可比屋而封桀/紂之民可比屋而誅者教化使然也)
　元凱四凶(見左氏文十八傳文已略具/渾沌之沌左作敦讀如沌)
堯典序又云將遜于位讓于(一少/于字)虞舜孔氏注曰堯知
子丹朱不肖故有禪位之志案汲冡𤨏語云舜放堯於
平陽而書云(書名/缺)某地(地名/缺)有城以囚堯為號識者憑
斯異說頗以禪授為疑然則觀此二書已足為證者矣
而猶有所未覩也何者據山海經謂放勲之子為帝丹
朱(疑脫堯未/傳子句)而列君(君疑名/字之譌)於帝者得非舜雖廢堯仍
立堯子俄又奪其帝者乎觀近古(一脫/古字)有姦雄奮發自
號勤王或廢父而立其子或黜兄而奉其弟始則示相
推戴終亦成其簒奪求諸歴代徃徃而有必以古方今
千載一揆斯則堯之授舜其事難明謂之讓國徒虛語
耳其疑二也
　按本篇所疑嬗代之事自此條起即提破近古姦雄
　可以知其意之所寄○嬗局至元明始轉然後偽讓
　絶直道伸
　汲冡𤨏語(見春秋家又詳/後惑經篇之末)
　帝丹朱(海内南經蒼梧之山帝舜/葬於陽帝丹朱葬於隂)
虞書舜典又云五十載陟方乃死注云死蒼梧之野因
葬焉案蒼梧者於楚則川號汨羅在漢則邑稱零桂地
總百越山連五嶺人風婐劃(謂文/身)地氣歊瘴雖使百金
之子猶憚經履其途况以萬乗之君而堪廵幸其國且
舜必以精華既竭形神告勞捨兹寳位如釋重負(一作/負重)
何得以垂歿之年更踐不毛之地兼復二妃不從怨曠
生離萬里無依孤魂溘盡讓王髙蹈豈其若是者乎歴
觀自古人君廢逐若夏桀放於南巢趙嘉(當竹/遷)遷於房
陵周王流彘楚帝徙郴語其艱棘未有如斯之甚者(一/無)
(者/字)也斯則陟方之死其殆文命之志乎其疑三也
　按此條追出文命之志一句志在劉宋之於零陵也
　自零陵後禪位之君罕得全者
　注云(此謂孔氏安國傳也傳言方道也升道南方廵/守死於蒼梧之野而葬焉至蔡傳以陟方作升)
　(遐解而又援竹書帝王之没曰陟為據或又以漢書/注掘土為坑曰方為方字之據若爾則只如竹書書)
　(陟已足即綴一方字尚可强通而復綴之以乃死何/耶蔡云猶言殂落而死也殂落下添而死二字豈復)
　(成語耶詳味句法畢竟孔傳為正但以大禹謨受終/之文印之是時禹攝帝位久矣舜不應更事親廵愚)
　(謂古經此等/處當闕疑)
　趙遷(淮南子趙王遷流於房陵思故鄉作山水之謳/趙世家秦既虜遷趙之亡大夫共立嘉為王六)
　(年秦破/嘉滅趙)
　徙郴(項羽本紀諸侯罷戲下各就國項羽使使徙義/帝長沙郴縣隂令衡山臨江王擊殺之江中)
汲冡書云舜放堯於平陽(帶引此句䝉/前條說下)益為啟所誅又
曰太甲殺伊尹文丁(舊謬/作王)殺季歴凡此數事語異正經
其書近出世人多不之信也案舜之放堯(舊有文之殺/季四字羡文)
無事别說足驗其情已於(舊衍/此字)篇前(舊衍/後字)言之詳矣(此/條)
(前後並無文丁殺季之/言故知本文句字多羡)夫唯益與伊尹見(一作/受)戮並(一/無)
(並/字)於正書猶無其證推(一作/㩁)而論之如啟之誅益仍可
覆也何者舜廢堯而立丹朱禹黜舜而立商均益手握
機權勢同舜禹而欲因循故事坐膺天禄其事不成自
貽伊咎觀夫近古簒奪桓獨不全馬仍反正若啟之誅
益亦由(猶/通)晉之殺𤣥乎若舜禹相代事業皆成唯益覆
車伏辜夏后亦猶桓效曹馬而獨致元興(晉安帝/改元)之禍
者乎其疑四也
　按此條直提破桓𤣥之於晉安意可見已葢舉稱亂
　殺身者以為世鑒
　益為啟誅(黄補注案竹書紀年啟既立費侯伯益/出就國無啟殺益事葢𤨏語中載之)
　太甲文丁(竹書紀年太甲元年伊尹放太甲于桐乃/自立七年王潛出自桐殺伊尹  又文丁)
　(十一年周公季歴伐翳徙之戎來獻㨗王殺季歴按/文丁即太丁沈約注云史記作太丁非又晉書束晳)
　(傳引紀年之文亦作文丁也再按本條除領句皆言/上殺下之事妄人不解文義并不考文丁為何人遂)
　(乃改丁/為王耳)
　桓獨不全(晉安帝紀隆安二年廣州刺史桓𤣥舉兵/反元興二年𤣥簒位帝䝉塵三年帝幸江)
　(陵五月督䕶馮遷斬𤣥/於貊盤洲乗輿反正)
湯誓序(舊本誓誤作/誥又脫序字)云湯伐桀戰于鳴條又云湯放桀
于南巢唯有慙德而周書殷祝篇稱桀讓湯王位云云
(句止穩括/周書之文)此則有異於尚書如周書之所說豈非湯既
勝桀力制夏人使桀推讓歸王於已葢欲比跡堯舜襲
其髙名者乎又案墨子云湯以天下讓務光而使人說
曰湯欲加惡名於汝務光遂投清冷之泉而死湯乃即
位無疑然則湯之飾讓偽跡甚多考墨家所言雅與周
書相㑹(一作/合)夫(當有/周字)書之作本出尚書孔父截翦浮詞
裁成雅誥(一作/語)去其鄙事直云慙德豈非欲滅湯之過
增桀之惡者乎其疑五也
　按千古無假征誅但有偽揖讓如此條借影殷祝篇
　文必欲掩征誅而傅諸揖讓曹馬軰之態畢獻矣即
　劉氏假雜出之書以禠彼軰之魄亦盡態矣彼為膠
　柱之解者吾不敢以善讀書許之
　殷祝篇(在逸周書第六十六其畧曰湯將放桀士民/奔湯國中虚桀請湯曰君有人請致國湯曰)
　(否士民惑吾為王明之士民復致于桀曰何必君更/桀南徙不齊民奔湯桀復請湯言國君之有也湯曰)
　(否我為君王明之桀徙于魯又曰國君之有也湯不/能止桀而復薄三千諸侯曰有道者處之三千諸侯)
　(莫敢即位然後/湯即天子之位)
　湯讓務光(按墨子之云莊子亦載之務作瞀讓王篇/湯將伐桀因瞀光而謀瞀光曰非吾事也)
　(湯伐桀尅之以讓瞀光曰吾子何不立乎辭曰吾聞/之無道之世不踐其土况尊我乎吾不忍久見也乃)
　(負石而自/沈於廬水)
夫五經立言千載猶仰而求其前後理甚相乖何者稱
周之盛也則云三分有二商紂為獨夫語殷之敗也又
云紂有臣億萬人其亡流血漂杵斯則是非無準向背
不同者焉又案武王為泰誓數紂過失亦猶近代之有
吕相為晉絶秦陳琳為袁檄魏(袁亦不直耳曹惡得/無罪陳琳句謬引)欲
加之罪能無辭乎而後來諸子承其偽說競(一作/竟)列紂
罪有倍五經故子貢曰桀紂之惡不至是君子惡居下
流班生亦云安有據婦人臨(一作/於)朝劉向又曰世人有
弑父害君桀紂不至是而天下(當有/歸字)惡者必以桀紂為
先此其自古言卒癸之罪將非厚誣者乎其疑六也
　按此條非寛失國之荒主也欲甚代興之罪而為之
　辭也
　陳琳檄(文選為袁紹檄豫州善注魏志曰陳孔/璋避難冀州袁本初使典文章作此檄)
　據婦臨朝(漢書成帝宴飲乗輿幄坐畫紂據妲己上/指問班伯曰紂至是乎伯對曰書云用婦)
　(之言何有踞肆於朝所謂/衆惡歸之不如是之甚也)
微子之命篇序(舊脫/序字)云殺武庚(序云殺武庚命/微子代殷後)案禄父
即商紂之子也屬社稷傾覆家國淪亡父首梟懸母軀
分裂永言怨恥生人(一作/死)莫二向使其侯服事周而全
軀保其妻子也仰天俯地何以為生含齒戴髪何以為
貎既而合謀二叔徇節三監雖君親之怨不除而臣子
之誠可見考諸名教生死無慙議(一譌議字為/於義二字)者茍以
其功業不成便以頑人(民/)為目必如是則有君若夏少
康有臣若伍子胥(當作申/包胥)向若隕讎雪怨衆敗身滅亦
當𨽻跡醜徒編名逆黨者邪其疑七也
　按此條傷魏晉而下諸末造鮮義旅也寧為髙貴鄉
　公死莫作常道鄉公生寧為袁粲死莫作禇淵生臣
　子之於君父其義一也豈祗為殷頑雪涕而已
　武庚禄父(竹書紀年周武王十二年伐殷王親禽受/于南單之臺遂分天之明立受子禄父是)
　(為武庚成王元年武庚以殷/畔三年王師滅殷殺武庚)
　申包胥(左定四初伍員與申包胥友其亡也謂申包/胥曰我必復楚國申包胥曰子能復之我必)
　(能興之及昭王在隨申包胥如秦乞師立依於庭墻/而哭七日秦師乃出王卒復國若作伍胥於本條不)
　(切/矣)
論語曰大矣周之德也三分天下有其二猶服事殷案
尚書序(舊脫/序字)云西伯戡黎殷始咎周(二句/序文)夫姬氏爵乃
諸侯而輙行征伐結怨王室殊(一作/曽)無媿畏此則春秋
荆蠻之滅諸姫論語季氏之伐顓臾也又案某(書名闕/一譌其)
書曰朱雀云云(朱雀句當有本/文云云字誤)文王受命稱王云云夫
天無二日地惟一人有殷猶存而王號遽立此即春秋
楚及吴越僭號而陵天子也然則戡黎滅崇自同王者
服事之道理不如斯亦猶近者魏司馬文王害權臣黜
少帝坐加九錫行駕六馬及其歿也而荀朂猶謂之人
臣以終葢姬之事殷當比馬之臣魏必稱周德之大者
不亦虛為其説乎(一作/設也)其疑八也
　按此條亦提破司馬舉昭為例前操後裕等皆比於
　一科
　九錫六馬(魏三少帝紀甘露五年以司馬文王封晉/公加九錫咸熙二年命晉王建天子旌旗)
　(乗金根車駕六/馬位在燕王上)
　荀朂猶謂人臣(晉書茍朂字公曾晉武受禪拜中書/監按諛昭之語本傳不載世説方正)
　(注王隱晉書曰朂性佞媚良史當著佞倖傳葢/其人媚賈旤晉者也是其前諂馬傾曹可知)
論語曰太伯可謂至徳也己三以天下讓民無得而稱
焉案吕氏春秋(書名恐誤當/是吴越春秋)所載云云斯則太王鍾愛
厥孫將立其父太伯年居長嫡地實妨賢向若强顔茍
視懐疑不去大則類衛伋之誅小則同楚建之逐雖欲
勿讓君親其立諸且太王之殂太伯來赴季歴承考遺
命推讓厥昆太伯以形質已殘有辭獲免原夫毁兹玉
體從彼被髪者本以外絶嫌疑内釋(一作/懐)猜忌譬雄雞
自斷其尾用獲免於人犧者焉又案春秋晉士蒍見(一/脫)
(見/字)申生之將廢也曰為吴太伯猶有令名斯則太伯申
生事如一體直以出處有異故成敗不同若夫子之論
太伯也必美其因病成妍轉禍為福斯則當矣如云可
謂至德者無乃謬為其譽乎其疑九也
　按此條獨不拈尚書葢因西伯條而及之也太伯之
　德三讓之指理學大儒訖無定解知㡬一以後世情
　事揣之詎足與辯夫亦心惻於隱太子之事乎
　吕氏春秋(按此句定誤嘗取其書所謂十二紀八覽/六論縱觀之曽無一語及太伯事者試抽)
　(吴越春秋覆之乃/遇其文今録於左)
　所載云云(吴越春秋古公三子長曰太伯次曰仲雍/雍一名虞仲少曰季歴季歴娶妻太任氏)
　(生子昌昌有聖瑞古公曰興王業者其在昌乎太伯/仲雍望風知指曰歴者適也知古公欲以國及昌古)
　(公病二人託名採藥於衡山遂之荆蠻斷髪文身為/夷狄之服示不可用古公卒太伯仲雍歸赴䘮畢還)
　(荆蠻國民君而事之自號為勾吴古公將卒令/季歴讓國於太伯而三讓不受於是季歴蒞政)
　衛伋(衛世家初宣公愛夫人夷姜生子伋以為太子/為太子娶齊女而自取之生子夀子朔伋母死)
　(夫人與朔共䜛太子伋公乃使伋於齊而令盜/遮界上殺之按事見左桓十六伋左作急子)
　楚建(左昭十九楚子生太子建王為之聘於秦費無/極與逆勸王取之城城父而寘太子焉二十年)
　(無極言於楚子曰建將以方城之外叛王信之/使城父司馬奮揚殺太子未至太子建奔宋)
　雞斷尾(外傳周語賔孟適郊見雄雞自/斷其尾問之侍者曰憚其犧也)
　為吴太伯(晉士蒍語見/左傳閔元年)
尚書金縢篇云管蔡流言公將不利于孺子左傳云周
公殺管叔而放(左作/蔡)蔡叔夫豈(舊誤/其)不愛王室故也(昭/元)
案尚書君奭篇序云召公為保周公為師相成王為左
右召公不說(皆君奭/序之文)斯則旦行不臣之禮挾震主之威
跡居疑似坐招訕謗雖奭以亞聖之徳負明允之才目
覩其事猶懐憤懣况彼二叔者才處中人地居下國側
聞異議能不懐猜原其推戈反噬事由誤我(一作/誐)而周
公自以不諴(當作咸假/用左氏語)遽加顯戮與夫漢代之(一無/之字)赦
淮南(此下一増/明帝二字)寛阜陵一何遠哉斯則周公於友于之
(一作/其)義薄矣而書(舊作/詩)之所述用為美談者何哉其疑
十也
　按此亦與上條為類劉之不足與語周公猶其不足
　語於太伯文王也然為此說者於隱巢之間喋血之
　變或不能不寓於微辭焉
　赦淮南(漢書淮南厲王長髙帝少子也孝文即位自/㠯為最親驕蹇數不奉法上寛赦之入朝甚)
　(橫文帝不治歸國益恣及謀反事覺吏雜/奏所犯當棄市制曰其赦長死罪廢勿王)
　寛阜陵(後漢書光武帝子阜陵質王延封淮陽性驕/奢有告延作圖䜟祝詛事顯宗特加恩徙為)
　(阜陵王延懐怨望復有告延逆謀者肅宗詔曰王前/犯大逆有同管蔡先帝屈法王曾莫悔今貶為侯後)
　(幸九江見延以/喜以悲復為王)
大抵自春秋以前尚書之世其作者述事如此釋(十疑/皆在)
(尚書之世也/此三句㸃出)今取其正經雅言理有難曉諸子異説義
或可憑參而㑹之以相研覈(一作/覆)如異於此則無論焉
釋(數語/繳完)夫逺古之書與近古之史非唯繁約不類固(一/作)
(故/)亦向背皆殊何者近古之史也言唯詳備事罕甄擇
使夫學者覩一邦之政則善惡相參觀一主之才而賢
愚殆半至於遠古則不然夫其所録也略舉綱維務存
襃諱尋其終始隱没者多嘗試言之向使漢魏晉宋之
君生於上代(一作三/代非)堯舜禹湯之主出於中葉俾史官
易地而書各叙時事挍其得失固未可量釋(加此一層/明指出後)
(來簒奪諸代互相推勘之㫖大意言遠古諱略猶且異/聞錯出况若後代姦雄縱使上生彼世其諸逆節散見)
(叢殘又當/何如哉)若乃輪扁稱其糟粕孔氏述其傳疑孟子曰
盡信書不如無書武成之(一脫/之字)篇吾取其二三簡(一本/此下)
(有而為累文與近古同焉九/字詞義未亮一本無此九字)推此而言則遠古之書其
妄甚矣豈比夫王沈之不實沈約之多詐若斯而已矣
(一作/哉)釋(末段與内篇抑馬揚班同/意誡著述家無騖荒遠也)
　按此十疑後䟦也不入條數○此等書怒其非聖無
　法而嚴為擯者誼人之辭也㑹其讀史寄憤而懸為
　解者曉人之辭也徒駭其拂經橫議而出我巾箱剰
　語與之講是對非則癡人之辭矣浮翳障日日豈隕
　明促促焉起而詈罵之傳稱魯人為敏其類是哉
　
　
　
　
　
　
　
　
　
　
　
　
　
　史通通釋卷十三
欽定四庫全書
　史通通釋卷十四　　　　　無錫浦起龍撰
　　外篇
　　　申左(第四○郭本序與文作兩/片最合諸本横分皆非)
古之人言春秋三傳者多矣戰國之世其事罕聞當前
漢(當有之/初二字)專用公羊宣皇己降穀梁又立於學至武帝
世劉歆始重左氏而竟(一作/書)不列學官釋(首原三傳行/世獨左氏最)
(後/)大扺自古重兩傳而輕左氏者固非一家美左氏而
譏(一作/議)兩傳者亦非一族互相攻撃各用(一作/自)朋黨哤
聒(舊作籠䀨或/作聒籠並訛)紛競是非莫分然則儒者之學茍以專
精為主止(舊作/至誤)於治章句通訓釋斯則可矣(一作/也)至(一/脱)
(至/字)於論大體舉宏綱則言罕兼統理無要害故使今古
疑(一作/凝)滯莫得而申者焉釋(次述論者之低/昻以引下文)必揚㩁而
論之言傳者固當以左氏為首釋(此句揭/出本指)但自古學左
氏者(一無/者字)談之又不得其情如賈逵撰左氏長義稱在
秦者為劉氏乃漢室所宜推先但取悦當時殊無足採
又案桓譚新論曰左氏傳於經猶衣之表裏而東觀漢
記陳元奏云光武興立左氏而桓譚衛宏並共詆(一作/毁)
訾故中道而廢班固蓺文志云丘明與孔子觀魯史記
而作春秋有所貶損事形於傳懼罹時難故隠其書(一/有)
(為/字)末世口説流行遂有公羊穀梁鄒氏夾氏諸傳而於
固集復有難左氏九條三評等科釋(自但自古至此證/舉諸家評論紛競)
(如/此)夫以一家之言一人之説而參差相背前後不同斯
又(或訛/文)不足觀也釋(繳過評/左諸説)夫解難者以理為本如理
有所闕欲令有識心伏不亦難乎今聊次其所(一無/所字)疑
列之於後釋(結到申/左本㫖)
　按此是總序
　哤聒(蜀都賦諠譁鼎沸則哤聒宇宙善注管/子曰雜處則其言哤説文曰聒讙言也)
　左氏長義(隋經籍志春秋左氏長義二十卷後漢侍/中賈逵章句又本傳肅宗特好左氏傳詔)
　(逵出左氏大義長於二傳者逵摘出三十事又云五/經皆無證圖䜟明劉氏為堯後者而左氏獨有明文)
　在秦為劉氏(按左文十三士㑹自秦歸於晉秦人歸/其帑其處者為劉氏漢書髙紀贊晉史)
　(蔡墨言陶唐氏既衰其後有劉累學擾龍事孔甲范/氏其後也范氏為晉士師奔秦歸晉其處者為劉氏)
　(戰國時獲于魏秦滅魏遷大梁都于/豐由是推之漢承堯運徳祚己盛)
　陳元(後漢本傳元字長孫父欽習左氏春秋元少傳/父業為之訓詁建武初議欲立左氏傳元詣闕)
　(上疏曰建立左氏解釋積結天下/幸甚下其議諸儒讙譁左氏復廢)
葢左氏之義有三長而二傳之義有五短釋(二句/提)案春
秋昭(一有/公字)二年韓宣子來聘觀書於太史氏見魯春秋
曰周禮盡在魯矣吾乃今知周公之徳與周之所以王
也然(當有/則字)春秋之作始自姬旦成於仲尼丘明之傳所
有筆削及發凡例皆得周典(原注杜預釋例云公羊穀/梁之論春秋皆因事以起)
(問因問以辯義義之□者曲以通□無他凡例也左丘/明則□周禮以為本諸稱凡以發例者皆周公之舊制)
(者也按此條缺三字諸本皆隨文連下/或妄填别字今並作方空格後倣此)傳孔子教故能
成不刋之書著將來之法其長一也釋(一長据韓宣聘/語原本周禮立)
(説/)又案哀三年魯司鐸火南宫敬叔命周人出御書(句/下)
(并收子服景伯命宰人出/禮書十字文義方足今脱)其時於魯文籍最備丘明既
躬為太史博總羣書至如檮杌紀年之流鄭書晉志之
類凡此諸籍莫不畢覩其傳廣包他國每事皆詳其長
二也釋(二長据魯備文籍/史官廣見立説)論語子曰左丘明恥之某亦
恥之夫以同聖之才而膺授經之託加以達者七十弟
子三千逺自四方同在一國於是上詢夫子下訪其徒
凡所採摭實廣聞見其長三也釋(三長据聖人稱許/親從膺授立説)如
穀梁公羊者生於異國長自後來語地則與魯産(舊誤/作史)
相違論時則與宣尼不接安得以傳聞之説與親見者
爭先者(一無/者字)乎譬猶近世漢之太史晉之著作撰成國
典時號正書(舊誤/作言)既而先賢耆舊(原注謂楚國先賢傳/汝南先賢行狀益部)
(耆舊傳襄陽/耆舊傳等書)語林世説競造異端强書他事夫以傳自
委巷而將冊府(恐當用此二字/舊作班馬無涉)抗衡訪諸古老而與同
時(此二字舊作子孫更謬此皆/版本糢糊後人妄填之過)並列斯則難矣彼二傳
之方左氏亦奚異於此哉其短一也釋(一短以髙赤之/生時地不如左)
(氏為言按本節正/與三長櫽括相對)左氏述臧哀伯諌桓納鼎周内史美
其讜言王子朝告于諸侯閔馬父嘉其(此二字疑是加/之二字之訛)
辨説凡如此類其數實多斯葢當時發言形於翰墨立
名不朽播於他邦而丘明仍其本語就加編次亦猶近
代史記載樂毅李斯之文漢書録(一脱/録字)晁錯賈生之筆
尋其實也豈是子長藁(一作/筆)削孟堅雌黄所構者哉觀
二傳所載有異於此其録人言也語乃齟齬(一作/齷齪)文皆
璅碎夫如是者何哉葢彼得史官之簡書此傳流俗之
口説故使隆促各異豐儉不同其短二也釋(二短以二/傳載語得)
(之傳聞不如左氏所載有/内史馬父贊評為可徵信)尋左氏載諸大夫詞令行人
應答其文典而美其語博而奥(原注如僖伯諌君觀魚/富辰諌王納狄王孫勞)
(楚而論九鼎季札觀樂而談國風/其所援引皆據禮經之類是也)述遠古則委曲如存
(原注如郯子聘魯言少昊以鳥名官季孫行父稱舜舉/八元八凱魏絳答晉悼公引虞人之箴子革諷楚靈王)
(誦祈招之詩其事明白/非是厚誣之類是也)徵近代則循環可覆(原注如吕/相絶秦述)
(兩國世隙聲子班荆稱楚材晉用晉士渥濁諌殺荀林/父説文公敗楚於城獛有憂色子服景伯謂吳云楚圍)
(宋易子而食析骸而㸑猶無城下之盟祝佗/稱踐土盟晉重耳魯申蔡甲午之類是也)必料其功
用厚薄指意(一作/措思)深淺諒非經營草創出自一時琢磨
潤色獨成一手斯葢當時國史已有成文丘明但編而
次之配經稱傳而行(舊作/已)也如二傳者記言載事失彼
菁華尋源討本取諸胸臆夫自我作故無所準繩故理
甚迂僻言多鄙野比諸左氏不可同年其短三也釋(三/短)
(以二傳載文出自胸臆不如左氏有源有委○已上二/節用意略同厯厯相衡比前已闢出議論矣猶未徵事)
(舉義/也)案二傳雖以釋經為主其缺漏不可殫論如經云
楚子麇卒(此四字舊止一/宇又誤作薨)而左傳云公子圍所殺(昭/元)及
公穀(舊止作/公羊非)作傳重(一作/不非)述經文無所發明依違而已
其短四也釋(四短拈出事實以確稽局見/為衡見二傳考事之踈略)漢書載成方
遂詐稱戾太子至於闕下雋不疑曰昔衛蒯瞶得罪於
先君將入國太子輒拒而不納(與漢書/句稍異)春秋是之遂命
執以屬吏霍光由是始重儒學案雋生所引乃公羊正
文如論語冉有曰夫子為衛君乎子貢曰夫子不為也
何則父子争國梟獍為曹禮法不容名教同嫉而公羊
釋義反以衛輒為賢是違夫子之教失聖人之㫖奬進
惡徒疑誤後學其短五也釋(五短拈出義例以後人用/公羊决事為説見二傳研)
(義之/不精)若以彼三長校兹五短勝負之理(此下有闕/文當補曰)斷然
可知釋(此四句是/繳上語)葢周禮之故事魯國之遺文夫子因
而修之而以實録付之丘明用使善惡畢(一作/必)彰真偽
盡露向使孔經獨用左傳不作則當代行事安得而詳
者哉葢語曰仲尼修春秋逆臣賊子懼又曰春秋之義
也欲葢而彰求名而亡善人勸焉淫人懼焉尋(原本此/下有春)
(秋所書實乖此義而九字肆筆/拂經且自害志削之乃無語病)左傳所録無媿斯言此
則傳之與經其猶一體廢一不可相須而成如謂不然
則何者稱為勸戒者哉(原注杜預釋例曰凡諸侯無加/民之惡而稱人以貶皆時之赴)
(告欲重其罪以加民為辭國史承口以書於䇿而簡牘/之記具存夫子因示虚實故左傳隨實而著本状以明)
(其得失也案杜氏此釋/實得經傳之情者也)儒者茍譏左氏作傳多叙經外
别事如楚鄭與齊三國之賊弑(一脱/弑字)隱桓昭哀(通經後/之傳為)
(言然哀字終屬假/借或誤作襄益非)四君之簒逐其外則承告如彼其内
則隱諱如此若無左氏立傳其事無由獲知然設使世
人習春秋而唯取兩傳也則當其時二百四十年行事
茫然闕如俾後來學者兀(一作/代)成聾瞽者矣釋(自尋斯/義至此)
(申透三傳之中専當用/左之故也局至此截)且當秦漢之世左氏未行遂使
五經雜史百家諸子其言河漢無所遵憑釋(此又是提/筆更摭他)
(書合二傳博勘以相證明總見功/髙於彼○下分記事記時二證)故其記事也當晉景
行霸公室方强而云屠岸(舊誤作/韓氏)攻趙有程嬰杵臼之
事(原注出史/記趙世家)魯侯禦宋得儁乗丘而云莊公敗績有馬
驚流矢之禍(按出檀弓原/注失今補)楚晉相遇唯在邲役而云二
國交戰置師於兩棠(一譌堂○原注/出賈誼新書)子罕相國宋睦於
晉而云晉將伐宋覘(舊衍/其字)哭於陽門(舊衍介夫乃止四/字○原注出禮記)
魯師滅項晉止僖公而云項實(舊衍/齊字)桓(舊衍/所字)滅春秋為
賢者諱(原注出/公羊傳)襄年再盟君臣和叶而云諸侯失政(傳/作)
(正/)大夫皆執國權(原注出/穀梁傳)釋(已上六項/徴記事)其記時也葢秦
繆居春秋之始而云其女為荆平(舊作/昭誤)夫人(原注出/列女傳)韓
魏處戰國之時而云其君陪楚莊(舊衍/王字)𦵏馬(原注出史/記滑稽傳)
列子書論尼父而云生在鄭穆公之(一無之/字下同)年(原注出/劉向七)
(畧按舊作/七録非)扁鵲醫療虢公而云時當趙簡子之日(原注/出史)
(記扁/鵲傳)欒書仕於周子而云以晉文如獵犯顔直言(原注/出劉)
(向新/序)荀息死於奚齊而云觀晉靈作臺累碁申誡(原注/出劉)
(向説/苑)釋(已上六項徴記時○通記事記時二扇扇各六/條皆兩兩屬對其中衍字法在必除非任意裁)
(削也順文讀去自知○論章法此處當先/著四語櫽括記事之淆譌與下四句今缺)或以先為後
或以後為先日月顛倒上下翻覆(此四句只櫽括記時/之淆譌可悟上片之)
(缺/)古來君子曾無所疑及左傳既行而其失自顯語其
𢎞益不亦多乎而世之學者猶未之悟所謂忘我大徳
日用而不知者焉釋(推左氏為功之博至此繳如二傳/之簡約焉能逮此乎○以下總對)
(二傳/作束)然自丘明之後迄于(一作/及)魏滅年將千祀其書寢
廢至晉太康年中汲冡獲書全同左氏(原注汲冡所得/書尋亦亡逸今)
(惟紀年𤨏語師春在焉案紀年𤨏語載春秋時事多與/左氏同師春多載春秋時筮者繇辭將左氏相挍遂無)
(一字/差舛)故束晳云若使此書出於漢世劉歆不作五原太
守矣於是摯虞束晳引其義以相明王接荀顗(疑當/作朂)取
其文以相證杜預申以注釋(原注注謂注/解釋謂釋例)干寳藉為師
範(一譌作晉紀○原注事/具干寳晉紀叙例中)由是世稱實録不復言非其
書漸行物無異議釋(然自丘明至此原/左傳久晦而得顯)故孔子曰吾志
在春秋行在孝經於是授春秋於丘明授孝經於曾子
史記云孔子西觀周室論史記舊聞次春秋七十子之
徒口授其傳㫖有(或作/所)刺譏襃諱之文不可以書見也
魯君子左丘明懼弟子人各異端失其真意故因孔氏
史記具論其語成左氏春秋(史記文在十二諸侯年表/但與集中史公不見左傳)
(之説不/相照顧)夫學者茍能徴此二説以考三傳亦足以定是
非明真偽者矣何必觀汲冡而後信者乎從(一作/以)此而
言則三傳之優劣見矣釋(末引孔語遷文仍歸/到聖人傳授作結)
　按局内兩層前專後廣所徴年事詳明大致皆與二
　傳對勘故申左者申左於髙赤非申左於聖經也莫
　誤㑹○倫莫大於君臣父子禍莫大於子弑臣奪史
　通此處最喫𦂳故三國賊君而以疾赴則詰之再三
　衛輒拒父而以國據則衷之論語是持世大閑○是
　書譌句脱文羡字外篇較多如此篇其尤也評家訓
　家居然㸃句罔出疑情幾於没文理懵字數者可異
　哉
　司鐸火(哀三年司鐸火火踰公宫桓僖災救火者皆/曰顧府南宫敬叔至命周人出御書俟于宫)
　(子服景伯至命宰/人出禮書以待命)
　授經之託(後漢陳元傳議立左氏疏曰丘明至/賢親受孔子公羊穀梁傳聞於後世)
　周内史(桓二年取郜大鼎於宋納于太廟非禮也臧/哀伯諌云云周内史聞之曰臧孫達其有後)
　(於魯乎君違不/忘諫之以德)
　閔馬父(昭二十二王子朝作亂二十六王子朝奔楚/使告於諸侯云云閔馬父聞子朝之文辭曰)
　(文辭以行禮也/無禮文辭何為)
　自我作故(外傳魯語哀姜至公使大夫宗婦覿用幣/宗人夏父展曰非故也公曰君作故韋注)
　(言君所作則為故事按此故字所本集中此/語屢見有作古者傳譌之於最後句補注之)
　公榖依違(左昭元經楚子䴢卒傳楚公子圍聞王有/疾入問疾縊而弑之葬王於郏謂之郏敖)
　(公榖經楚子卷卒俱無傳不見弑殺之文/故曰依違也二傳注卷音權左傳作麇)
　成方遂(漢雋不疑傳不疑字曼倩始元五年有一男/子乗黄犢車建黄旐衣黄䄡䄖著黄冐詣北)
　(闕自謂衛太子詔雜識視京兆尹不疑叱收縛曰昔/蒯聵云云廷尉驗治竟得姦詐本姓成名方遂居湖)
　(㠯卜筮為事有故太子舍人嘗從卜謂曰子状/似衛太子方遂心利其言即詐自稱坐要斬)
　雋引公羊(公羊哀二輙者曷為者也蒯聵之子也輙/之義可以立乎曰可不以父命辭王父命)
　(以王父命辭父命是父之行乎子也不以家事辭王/事以王事辭家事是上之行乎下也按其義與夫子)
　(不為必也正/名相違反)
　其言河漢(莊子逍遥逰吾聞言於接輿吾/驚怖其言猶河漢而無極也)
　晉霸　屠岸(此言國未失霸不應有權臣擅攻事也/宣十二晉荀林父帥師及楚戰於邲敗)
　(績歸請死士貞子曰林父社稷之衛也其敗何損晉/侯使復其位杜注言晉景所以不失霸按是歳晉景)
　(公三年也擅史記趙丗家晉景公之三年大夫屠岸/賈不請而  攻趙氏於下宫殺趙朔滅其族朔妻成)
　(公娣走公宫生男賈聞之索於宫/中不得程嬰公孫杵臼謀匿趙孤)
　魯㒞　馬驚(此言戰方獲㒞不應有馬驚敗績事也/莊十齊師宋師次于郎公子偃曰宋師)
　(不整䝉臯比而先犯之公從之大敗宋師於乗立齊/師乃還又十二傳凡師得㒞曰克  檀弓魯莊公及)
　(宋人戰于乗丘縣賁父御馬驚敗繢/遂死之圉人浴馬有流矢在白肉)
　遇邲　兩棠(此就邲戰一事而言見書地多訛也邲/遇邲即前宣十二年晉楚戰事杜注)
　(鄭地按今開封府鄭州東有地名邲城是宋新書先/醒篇昔楚荘王即位自靜三年以講得失  鄭無道)
　(荘王圍宋伐鄭鄭伯肉袒牽羊奉簮而獻國荘王曰/非利之也弗受乃南與晉人戰於兩棠大克晉人按)
　(地或有兩名者但晉鄭在/北乃反云南失之遠矣)
　睦晉　覘哭(此據弭兵修睦之文見覘伐非情也於/襄二十七宋向戌善於趙文子又善)
　(令尹子文欲弭諸侯之兵以為名如晉告趙孟韓宣/子曰兵民之殘也將或弭之必許之按是時宋子罕)
　(方為司城人禮檀弓陽門之介夫死司城子罕入而/哭之哀晉  之覘宋者反報於晉侯曰民悦殆不可)
　(伐/也)
　滅項　為諱(此則魯滅齊滅之異其文有僖十六㑹/於淮十七滅項淮之㑹公  諸侯之事)
　(未歸而取項齊人以為討而止公諱公羊傳孰滅之/齊滅之曷為不言齊滅之為桓公  也春秋為賢者)
　(諱此滅人之國何賢爾君子之惡惡也疾始善善也/樂終桓公嘗有繼絶存亡之功故君子為之諱也)
　再盟　失政(此則繼霸失政之岐其説盟襄三夏盟/于長樗又單頃公及諸侯  于雞澤陳)
　(成公使袁僑如㑹諸侯之大夫及陳袁僑盟陳請服/也按時則晉悼方繼霸為盟主  榖梁傳諸侯盟又)
　(大夫相與私盟是大夫張也故雞澤/之㑹諸侯始失正矣大夫執國權)
　秦穆　荆平(此言一前一後年不相及伯僖十三晉/乞糴於秦十五晉侯與秦  戰於韓原)
　(文三秦伯伐晉遂霸西戎用孟明也按秦穆見春秋/魯僖文之交  列女傳伯嬴者秦穆公之女楚平王)
　(之夫人昭王之母也昭王時吴入郢王亡吴盡妻其/后宫伯嬴持刀曰諸侯外淫者絶卿大夫放士庶人)
　(宫割妾以死守欲為樂而妾死何益吴王慙遂退舍/按秦女即楚平為太子建取而自取者事去秦穆時)
　(逾百/年矣)
　韓魏　楚莊(此言一後一前事不相及貪按左傳盡/魯悼之四年其文云知伯  而愎韓魏)
　(反而䘮之是先事究言之文死滑稽傳優孟者故楚/之樂人也楚荘王有所愛馬  欲以大夫禮葬之優)
　(孟曰薄請以人君禮葬之齊趙陪位於前韓魏/翼衛其後裴駰注楚荘時未有韓魏趙三國)
　列子　鄭穆(此言列生於尼父後稱鄭穆年非也公/哀十六夏四月己丑孔某卒注魯襄)
　(二十二年至今七十三也列子天瑞篇孔子見榮啓/期行乎郕之野鹿裘帶索鼓琴而歌又有仲尼名篇)
　(葢其書舉孔子者非一者劉向諸子略所挍列子定/著八篇皆殺青書列子  鄭人也與鄭繆公同時葢)
　(有道者也按左傳穆公有疾刈蘭而卒在宣三年又/五十五年始有孔子豈書稱孔子者人反在前乎)
　虢公　簡子(此言虢亡於趙簡前活太子事妄也月/僖五晉侯復假道於虞以伐虢十二)
　(丙子朔晉滅虢春秋諸國興廢説虞虢紀不録俱早/亡  扁鵲傳趙簡子疾五日不知人召扁鵲扁鵲入)
　(視病出曰血脉治也居二日半簡子寤其後過虢虢/太子死扁鵲曰臣能生之虢君聞之出曰幸而舉之)
　(扁鵲厲鍼砥石以取外三陽五㑹太子蘇按/簡子趙鞅也春秋定哀間人于時虢亡久矣)
　欒書　晉文(此言本國後世之臣誤移前世也侵成/四晉欒書將中軍六年欒書救鄭  蔡)
　(楚救蔡趙同趙括欲戰請於武子注武子欒書按在/晉景年  新序雜事晉文公逐麋而失之問於農夫)
　(老古老古曰一不意人君如此也君放不歸人將君/之文公恐歸遇欒武子武子曰獵得獸乎曰得善言)
　(曰取人之善而棄其身盜也文公還/載老古與俱歸按文公景公之祖)
　荀息　晉靈(此言本國前代之臣誤移後代也里僖/九晉獻公使荀息傅奚齊及公卒  克)
　(殺奚齊于次又殺公子卓于朝荀息死之上文選西/征賦注説苑云晉靈公造九層之臺孫息  書求見)
　(曰臣能纍十二博碁加九雞子其上公曰危哉息曰/復有危於此者公即壊九層之臺按孫息即荀息避)
　(宣帝諱改孫也又按今本説苑無此條史云知㡬子/貺著續説苑廣向所遺而刋落怪妄今豈其刋本邪)
　(又曽鞏序更有不全之説見雜/説下注晉世家靈公獻公曽孫)
　汲冡書(見春秋家又晉束晳傳太康二年汲郡人不/準盜發魏襄王墓或言安釐王冡得竹書數)
　(十車其紀年十三篇記夏以來至周幽王為犬戎所/滅以事接之三家分□仍述魏事至安釐王之二十)
　(年葢魏國之史書大略與春秋皆多相應其中經傳/大異則云夏年多殷益千啔位啔殺之太甲殺伊尹)
　(文丁殺季歴自周受命至穆王百年非穆王夀百年/也幽王既亡有共伯和者攝行天子事非二相共和)
　(也其易經二篇與周易上下經同易繇隂陽卦二篇/與周易略同繇辭則異卦下易經一篇似説卦而異)
　(公孫叚二篇公孫叚與邵渉論易國語三篇言楚晉/事□名三篇似禮記又似爾雅論語師春一篇書左)
　(傳諸卜筮師春似是造書者姓名也𤨏語十一篇諸/國卜夢妖怪相書也梁丘藏一篇先叙魏之世數次)
　(言丘藏金玉事繳書二篇論弋射法生封一篇帝王/所封大歴二篇鄒子談天類也穆天子傳五篇言周)
　(穆游行四海見帝臺西王母圖詩一篇晝贊之屬也/又雜書十九篇周食田法周書論楚事周穆王美人)
　(盛姫死大凡七十五篇七篇簡書折壊不識名題冡/中又得銅劍一枚長二尺五寸漆書科斗字初發冡)
　(者燒䇿照取寳物及官收之多燼簡斷札文既殘缺/不復詮次武帝取其書付秘書校綴次第尋考指歸)
　(而以今文寫之晳在著作得/觀竹書隨疑分釋皆有義證)
　劉歆作五原守(楚元王傳歆以為左丘明親見夫子/而公羊榖梁在七十子後傳聞之與)
　(親見詳略不同欲建立左氏春秋哀帝令與五經博/士講論博士不肯置對歆移書讓之諸儒皆怨訕歆)
　(懼誅求出補/吏乃守五原)
　王接荀顗(晉王接傳接字祖游時秘書丞衛恒考正/汲冡書未訖束晳述而成之陳留王庭堅)
　(難之散騎潘滔謂接曰卿足解二子之紛接遂詳其/得失摯虞謝衡皆博物多聞咸以為允當又荀朂傳)
　(朂字公曽漢司空爽孫也時得汲冡中古文竹書/詔朂撰次之以為中經按荀顗傳中無汲冡書語)
　志在春秋四句(公羊何序昔者孔子有云吾志在春/秋行在孝經䟽案孝經鈎命决云孔)
　(子在庶德無所施功無所就志在云云又䟽孝經説/云孔子曰春秋屬商孝經屬參困學紀聞中庸鄭注)
　(云大經春秋也大本孝經/也泥於緯書其説䟽矣)
　
　
　
　
　
　
　
　
　
　
　
　
　
　
　
　史通通釋卷十四
欽定四庫全書
　史通通釋卷十五　　　　　無錫浦起龍撰
　　外篇
　　　㸃煩(第五○煩或作繁文内並/同○小序一正條十四)
夫史之煩文已於叙事篇言之詳矣(舊有然凡俗難曉/下愚不移九字可)
(厭冝/削)雖七(叙事篇在六/卷疑當作六)卷成言而三隅莫反葢語曰百
聞不如一見是以聚米為谷寇虜之虛實(此二字一/止作居字)可
知畫地成圗山川之形勢(一少/勢字)易悉釋(掲出丹黄/㸃示之象)昔陶
隱居本草藥有冷熱味者朱墨㸃其名阮孝緒七録書
有文德殿者丹筆寫其字由是區分有别品類可知釋
(援出成/式可仿)今輙擬其事鈔自古史傳文有煩者皆以筆㸃
其煩(一無/煩字)上(原注其㸃用朱/粉雌黄並得)凡字經㸃者盡宜去之如
其間有文句虧缺者細書側注於其右(原注其側書亦/用朱粉雌黄等)
(如正行用粉則側注/者用朱黄以此為别)或回易數字或加足片言俾分布
得所彌縫無闕庶觀者易悟其失自彰知(一作/如)我摭實
而談非是(一作/是非)茍誣前哲釋(結明所以鈔/明㸃示之意)
　按河東云參之太史以著其潔潔非痩削之謂也劉
　子則以削為宗然當六朝塗澤之餘從未有此辣手
　刮世眼者故是韓栁軰前驅也可惜傳刻失真㸃去
　文留譬眺古者空憑廢蹟而已
　聚米為谷(後漢馬援傳援字文淵屯田上林苑中帝/自西征隗囂至漆召援援於帝前聚米為)
　(山谷指畫形勢開示衆軍所從道逕徃來/分析曲折昭然可曉帝曰虜在吾目中矣)
　畫地成圗(漢張湯傳湯子安世安世長子千秋與霍/光子禹隨擊烏丸還謁大將軍光問戰鬬)
　(方略山川形勢千秋口對兵事畫地成圗無所忘失/禹不能記曰皆有文書光由是歎曰霍氏世衰張氏)
　(興/矣)
孔子家語曰魯公索氏將祭而忘其牲孔子聞之曰公
索氏不及二年(一有必/亡二字)矣一年而亡門人問曰昔公索
氏亡其祭牲而夫子曰不及二年必亡今果如期而亡
夫子何以知然
　右除二十四字
　　按篇内加除標數舊作小書繫本條大書之下兹
　　縁增有小注及摘辯語因移置次行亞一格大書
　　除上加右字○標數必不免有差誤㸃失無考惜
　　哉
家語曰晉將伐宋使覘之宋陽門之介夫死司城子罕
哭之哀覘者反言於晉侯曰宋陽門之介夫死而(郭無/而字)
司城子罕哭之哀民咸悦矣宋殆未可伐也
　右除二十一字加三字(加一/作移)
　按此條亦見檀弓○㸃煩本㸃史筆之煩而首之以
　家語二條者葢假前古複叠文法啟示其端隨手渉
　筆偶及之非有所定主也己下大概皆就史記㸃之
　亦是隨筆所至
史記五帝本紀曰諸侯之(史無/之字)朝覲者不之丹朱而之
舜百姓之(史無此/三字)獄訟者不之丹朱而之舜謳謌者皆
(古本有皆字/史内無皆字)不謳謌(此二字一作之字按一作之字者/當是除前獄訟句内不之等七字)
(并入此一句中故加皆字以該之/則其下謳謌二字亦當作之字也)丹朱而謳謌舜(已止/堯紀)
　舜年二十以孝聞三十而帝堯問可用者云云　舜
年二十以孝聞年(舊脱/年事)三十(舜年以下等字/古本有俗本削)堯舉之(已/上)
(舜/紀)
　右除二十九字加七字
　按文内如百姓之三字及之字皆字等即細書側注
　之所加也傳寫者溷入之今轉嫌溷而存者遺落不
　全耳又節内有空格者以意起例别斷文也如謳謌
　舜之下則堯舜二紀分章處用者云云之下則舜紀
　中間節句處也凡此類後皆倣是○舜年二十複出
　之文見舜紀篇尾劉所㸃除正在於此古本有之而
　郭本削之㸃安所施北平本反從郭本未之思耳
夏本紀曰禹之父曰鯀鯀之父曰帝顓頊顓頊之父曰
昌意昌意之父曰黄帝禹者黄帝之𤣥孫而帝(帝字照/史補)
顓頊之孫也禹之曽大父(舊衍/曰字)昌意及父鯀皆不得在
帝位為人臣
　右除五十七字加五字(除數太多/恐有誤)
　案顓頊紀中已具云黄帝是顓頊祖矣此篇下云禹
　是顓頊孫則其上不得更言黄帝之𤣥孫既上云昌
　意及鯀不得在帝位則於下文不當復云為人臣今
　就於朱㸃之中復有此重複造次筆削庸可盡乎
　　按此上四行舊本與除加標數連下今離列之似
　　較清畫也
項羽本紀曰項籍者下相人也字羽初(初字照/史補)起時年
二十四其季父項梁梁父即(即字照/史補)楚將項燕為秦將
王翦所殺(史作/戮)者也項氏世世(史有/為字)楚將封於項故姓
項氏
　右除三十二字加二十四字釐革其次序
　按此條皆史記原文不見有加字處葢其所云細書
　側注者已盡失之矣抑恐此條所鈔亦當不止於此
　若止此三行亦安得有三十餘字之除革乎况文内
　殊少煩複異於他所摘者亦安所庸其除革乎更恐
　此條原本全失但存項羽本紀四字後人聊寫篇頭
　數語以當之耳
吕后(郭誤/作氏)本紀曰吕太后者髙祖微時妃也生孝惠帝
(史有/女字)魯元公主及髙祖為漢王得定陶戚姬愛幸生趙
隱王如意髙祖嫌(史無此/三字)孝惠為人仁弱髙祖以為不
類我常欲廢太子立戚姬子如意如意(郭脱如/意二字)類我又
(史無/又字)戚姬幸常獨(史無/獨字)從上之關東日夜啼泣欲立其
子如意以(史無此/三字)代太子吕后年長常留守希見上益
踈如意立為趙王後㡬代太子者數矣賴大臣諍(史作/爭)
之及留侯䇿太子得無廢(原注此事見髙惠二紀及諸/王叔孫通張良等傳過為重)
(叠矣今又見於吕后紀固可略而不言○劉意/葢謂并可不㸃矣而史既有之姑就其文㸃之)
　右除七十五字加十字(據文止/加八字)
　　按此除加一行舊亦與前注并寫今照例離立
　按文亦多髙祖嫌又獨如意以等字欲去煩而煩轉
　滋矣故知皆側注所加之文也而㸃則失之葢見加
　不見除也
宋世家曰初元公之孫紏景公殺之(史無此十字皆/細書溷入者)景
公卒紏之(此二字/史作宋)公(據上易糾之字則/此公字亦宜省)子特攻殺太子
而自立是為昭公昭公者(此下史有元公之曽/庶孫也昭公九字)父公孫
糾糾父公子(郭脱此/二字)褍秦(史叠褍/秦二字)即元公少子也景公
殺昭公父糾故昭公怨殺太子而自立(據節首所加則/自昭公者以下)
(大半皆在/所㸃除也)
　右除三十六字加十三字(據文止加/十二字)
　按諸條間有加字闌入處而無除去原文之文獨此
　失元公曽庶孫等九字必是朱黄所㸃㸃或稍重侵
　入字裏傳寫者遂遺去之實亦應留受㸃者也
三王世家曰大司馬臣去病昩死再拜上䟽皇帝陛下
陛下過聴使臣去病待罪行間冝專邉塞之思慮暴骸
中野無以報乃敢惟他議以干用事者誠見陛下憂勞
天下哀憐百姓以自忘虧膳貶樂損郎貟皇子賴天能
勝衣趨拜至今無號位師傅官陛下恭讓不恤羣臣私
望不敢越軄而言臣竊不勝犬馬之(史無之/字下同)心昩死願
陛下詔有司因盛夏吉時定皇子位惟陛下幸察臣去
病昩死再拜以聞皇帝陛下三月乙亥御史臣光守尚
書令奏未央宫(郭脱/宫字)制曰下御史六年三月戊申朔乙
亥御史臣光守(郭脱/守字)尚書令丞非下御史書到言丞相
臣青翟御史大夫臣湯太常臣充大行令臣息太子少
傅臣安行宗正事昩死上言大司馬臣去病上䟽曰陛
下過聼使臣去病待罪行間冝專邉塞之思慮暴骸中
野無以報乃敢惟他議以干用事者誠見陛下憂勞天
下哀憐百姓以自忘虧膳貶樂損郎貟皇子賴天能勝
衣趨拜至今無號位師傅官陛下恭讓不恤羣臣私望
不敢越軄而言臣竊不勝犬馬之心昩死願陛下詔有
司因盛夏吉時定皇子位惟陛下幸察制曰下御史臣
謹(謹字照/史補)與中二千石二千石(叠三字/照史補)臣賀等議曰(史/無)
(曰/字)古者裂地立國並建諸侯以承天子所以尊宗廟重
社稷也今臣去病上䟽不忘其軄因以宣恩乃道天子
卑讓自貶以勞天下慮皇子未有號位臣青翟臣湯等
宜奉義遵軄愚憃(史作憧/音義同)不逮事方今盛夏吉時臣青
翟臣湯等(郭本此上脱/二十二字)昩死請立皇子臣閎臣旦臣胥
為諸侯王昩死請所立國名
　右除一百八十四字加一字(據文加/三字)
　已上有言語相重者今略㸃廢如此但此一篇所記
　全冝削除今輙具列於斯藉為鑒戒者爾凡為史者
　國有詔誥十分不當取其一焉(句意過/當有誤)故漢元帝詔
　曰葢聞安民之道本由隂陽間者隂陽錯謬風雨不
　時朕之不德庶㡬羣公有敢言朕之過者今則不然
　媮合茍從未肯極言朕甚憫焉永惟蒸庶之饑寒遠
　離父母妻子勞於非業之作衛於不居之宫恐非所
　以佐隂陽之道也其罷甘泉建章宫衛士各令就農
　百官各省費條奏母有所諱有司勉之毋犯四時之
　禁丞相御史舉天下明隂陽災異者各三人及荀悦
　撰漢記略其文曰朕惟衆庶之饑寒遠離父母妻子
　勞於非業之作衛於不居之宫其罷甘泉建章宫衛
　士各令就農丞相御史舉天下明隂陽災異者各三
　人自餘鈔撮佗皆倣此近則天朝諸撰史者凡有制
　誥一字不遺唯去詔首稱門下詔尾去(諸本作/云誤)主者
　施行而已時武承嗣監修國史見之大怒謂史官曰
　公輩是何人而敢輙减詔書自是史官寫詔書雖門
　下贊詔亦録後予聞此説每嗢噱(或作唱歎或/作唱噱並誤)而已
　必以三王世家相比其煩碎則又甚於斯是知史官
　之愚其來尚矣今之作者何獨笑武承嗣而已哉
　　按已上一叚是引例語亦係另文舊本混作正條
　　謬甚今刋置之
　按御史叙録霍䟽大似近代公移每轉行一畨必全
　叙一畨所以然者一以免鈍胥之摘句失當也一以
　防姦吏之舞文售欺也乃若垂為史法安可不知所
　裁
魏公子傳曰髙祖始微少時數聞公子賢及即天子位
每過大梁常祠公子髙祖十二年從擊黥布還為公子
置守冡五家世世歳以四時奉祠公子太史公曰吾過
大梁之墟求問其所謂夷門以徴信陵君故事説者云
當戰國之時(史無以徴以/下十五字)夷門者城之東門也天下諸
公子亦有喜(照史改舊/誤作嘉)士者矣然而信陵君之接巖穴
隱者不恥下交名冠諸侯有以也(此七字史作有以也/名冠諸侯不虛耳)
髙祖毎過之奉祠(二字照史刋正/郭王本並倒)不絶也(舊脱/也字)
　右除十五字加二十字(加數亦/不合)
　按此條亦見加不見除之一證○傳贊加字反覺退
　味此其手筆落時處攻者顧莫之察要是此書敗端
　也愚不敢蔽
魯仲連傳曰仲連好竒偉倜(史作俶/音義同)儻之畫(史有/䇿字)而不
肯仕官(王譌/作宦)任軄好持髙節逰於趙趙(照史叠/趙字)孝成王
時而秦王使白起破趙長平之軍前後四十餘萬秦(史/有)
(兵/字)遂東圍邯鄲趙王恐諸侯之救兵莫敢擊秦軍(軍字/照史)
(補亦/作兵)魏安釐王使將軍晉鄙救趙畏秦止於蕩隂不進魏
王使客將軍新垣衍間入邯鄲因平原君謂趙王曰秦
所為(或作/以)急圍趙者前與齊湣(史衍/下同)王爭强為帝已而
復歸帝號(史無/號字)今齊湣王已益弱方(或脱/方字)今惟秦雄天
下此非必貪邯鄲其意欲復求為帝趙誠發使尊秦昭
(史/衍)王為帝秦必喜罷兵(王衍/而字)去平原君猶豫未有所决
此時魯(史有仲/字下同)連適逰趙㑹秦圍趙聞魏將欲令趙尊
秦為帝乃見平原君曰事將奈何平原君曰勝也何敢
言事前亡四十萬之衆於外今又内圍邯鄲而不能(能/字)
(照史/補)去魏王使客將軍新垣衍令趙帝秦今其人在此
(史作/是)勝也何敢言事魯連曰吾始以君為天下之賢公
子也吾乃今然後知君非天下之賢公子也梁客新垣
衍安在吾請(史作/且)為君責而歸之平原君曰勝請為紹
介而見之於先生平原君遂見新垣衍曰東國有魯連
先生者今其人在此勝請為紹介而交之於將軍新垣衍
曰吾聞魯連先生齊(史有/國字)之髙士也衍人臣也使事有
軄吾不願見魯連先生平原君曰勝(史有/既字)已洩之矣新
垣衍許諾魯仲連見新垣衍而無言新垣衍曰吾視居
此圍城之中者(者字照/史補)皆有求平原君者也今吾觀先
生之玊貎非有所求於平原君者也曷為(一脱為字史/又有乆字)
居此重圍(重圍史/作圍城)之中而不去魯連云云　梁未覩秦
稱帝之害故耳(此二字/一作也)使梁覩秦稱帝之害則必助趙
矣新垣衍曰秦稱帝之害奈何魯連曰云云　吾將使
秦王烹醢梁王新垣衍怏然不悦曰嘻(史作/噫嘻)亦太(一脱/太字)
甚矣先生之言也先生又烏(一作/焉)能使秦王烹醢梁王
魯連曰固也(誤作/矣)吾將言之云云(依例當有云/云字舊脱)　今秦
萬乗之國也梁亦萬乗之國也俱據萬乗之國交(史作/各)
有稱王之名覩其一戰而勝欲從而帝之云云　於是
新垣衍起再拜(舊多/而字)謝曰始以先生為庸人吾乃今日
知先生為天下之士也云云(云云字/亦舊脱)　適㑹魏公子無
忌奪晉鄙軍以救趙擊秦軍秦軍(舊脱秦/軍二字)遂引而去於
是平原君欲封魯連魯連(照史叠魯連/二字諸本脱)辭謝者三(此四/字史)
(作辭讓/使者三)終不肯受平原君乃置(舊譌/致)酒酒酣起前以千
金為魯連夀云云
　右除二百七十五字加七字(二百一/作三百)
屈原賈生(二字/舊脱)傳曰(依例當有/曰字今補)漢有賈生為長沙王太
傅過湘水投書以弔屈原賈生名誼洛陽人也云云(二/字)
(亦依/例補)　謫(謫字史作/乃以二字)賈生為長沙王太傅賈生既辭徃
(史有/行字)聞長沙卑濕自以為(史無/為字)夀不得長又以謫去意
不自得及渡湘水為賦以弔屈原其詞曰云云　賈生
為長沙(史有王/太二字)傅三年有鴞飛入賈生舍止於坐隅楚
人命鴞曰鵩賈生既以謫居長沙長沙(一脱長/沙叠字)卑濕自
恐(恐字史作/以為二字)夀不得長傷悼之乃為賦以自廣其詞曰
云云　懐王騎墮馬而死無後賈生自傷為傅(二字脱/照史補)
無狀哭泣(二字脱/照史補)歳餘亦死時年三十三(舊譌/二)矣
　右除七十六字加三字
扁鵲倉公傳曰太倉公者齊太倉長臨淄人也姓淳于
氏(一脱/氏字)名意少而喜醫方術髙后八年更受師同郡元
里公乗陽慶慶年七十餘無子使意盡去其故方更悉
以禁方與之傳黄帝扁鵲之脉書五色診病知人死生
决嫌疑定可治及藥論甚精受之三年為人治病决死
生(决嫌疑以下六/句古本有俗削)多驗云云(二字亦/依例補)　詔召(召字照/史補)問
所為治病死生驗者㡬何人主名為誰詔問故太倉長
臣意方伎所長及所能治病者(者字照/史補)有其書無有皆
安受學受學㡬何歳常有所驗何縣里人也何病醫藥
已(譌作與/照史改)其病之狀皆何如具(一作/其)悉而(一作/以)對臣意
對曰自意少時喜醫藥(史叠醫/藥二字)方試之多不驗者至髙
皇(皇字/史脱)后八年(舊多/中字)得見師臨淄元里公乗陽慶慶(諸/本)
(慶字作/已字)年七十餘意得見事之謂意曰盡去而方書非
是也慶有古先道遺傳黄帝扁鵲之胗書五色診病知
人死生决嫌疑定可治及藥論(論字/補)書甚精我家給富
心愛公欲盡以我禁方書悉教公臣意即曰幸甚非意
之所敢望也臣意即避席再拜謁受其脉書上下經五
色診竒(史音/羇)咳術揆度隂陽外變藥論石神接隂陽禁
書受讀觧驗之可一年(史有/所字)明歳即驗之有驗(之有驗/三字脱)
(照史/補)然尚未精也要事之三年所即嘗(諸本脱即/字嘗作常)以為
人(史有/治字)診病决死生有驗精良今慶已死十年(史有/所字)臣
意年盡三年(二字脱/照史補)三十九歳(一脱/歳字)也齊侍御(御字脱/照史補)
史成自言病頭痛(頭痛或誤作/也或誤作邪)臣意診其脉告曰君之
病惡不可言也(原注已下皆述一生醫療効驗事○此/十一字諸本皆與標數併寫愚意移作)
(尾注/為是)
　右除二百九十五字
　按本節前叚先有决嫌疑六句二十二字亦由㸃重
　侵字而遺者古本有之須悟是篇諸所採摘文愈複
　則㸃煩之意愈顯注家以為此廢卷也竟束史不詳
　孤負多矣
　宋世家初云襄公嗣立(一譌/位)後(詳文義當有/後字諸本脱)仍謂為
　宋襄公不去宋襄(一多公/字非)二字吴世家云闔閭越世
　家云勾踐毎於其號上加吴王越王字句句未嘗捨
　之孟嘗君傳曰馮公形容狀貎甚辨案形容狀貎同
　是一説而敷演重出分為四言凡如此流不可勝載
　其十二諸侯表曰孔子次春秋約其辭文去其煩重
　又屈原傳曰其文約其辭微觀子長此言實有深鑒
　及自撰史記榛蕪若此豈所謂非言之難而行之難
　乎
　　按此一節再就史記統摘之以概其餘亦非㸃煩
　　正條故亦用亞一格之例
漢書龔遂傳曰上遣使者徴遂議曹王生請(史作/願)從功
曹以為王生素(諸本作毎/照史改)嗜酒亡節度不可使(諸本作/從照史)
(改/)遂不聼(聴字史作/忍逆二字)從至京師王生日飲酒不視太守
㑹遂引入宫王生醉從後呼曰明府且止願有所白遂
還問其故王生曰天子即問君何以治渤海君不可有
所(郭脱/所字)陳對宜曰皆聖主之徳非小臣之力也遂受其
言既至前上果問以治狀遂對如王生(史有/言字)天子悦其
有讓笑曰君安得長者之言而稱之遂因前曰臣非知
此乃臣議曹教戒臣也云云　上以議曹王生為水衡
丞
　右除八十四字
新晉書袁宏傳曰袁宏有逸才文章絶美曽為詠史詩
是其風情所寄少孤貧以運租自業謝尚時鎮牛渚秋
夜乗月率爾與左右微服泛江㑹宏在舫中諷其所作
詠史詩(史無此六字詳下文有即其詠/史句不應此處先提恐是羡文)詠聲既清㑹(㑹/字)
(照史/補)詞又藻麗(史作/㧞)遂駐聼久之遣問焉答云是袁臨
汝郎誦詩即其詠史之作也尚傾(諸本譌頃/照史改)率有勝致
即迎升舟與之談論申旦不寐自此名譽日茂云云
從桓温北伐(史作/征)作北征賦皆(皆字照/史補)其文之髙者嘗
與王珣伏滔同在(舊衍/桓字)温坐温令滔讀其北征賦至聞
所傳於相傳云獲麟於此(或譌/北)野誕靈物以瑞德奚授
(或譌/受)體於虞者疚尼父之慟泣似實慟而非假豈一性
之足傷乃致傷於天下其本至此便改韻珣云此賦方
傳千載無容率爾今於天下之後(諸本衍使改/二字不成語)移韻徙
(諸本譌從/照史改)事然於寫送之致似為未盡滔云得益寫韻
一句或為小勝(史有温曰卿/思益之六字)宏應聲答曰感不絶於予
心愬流風而獨寫云云　謝安嘗賞其機對辯速後安
為揚州刺史宏(郭脱/宏字)自吏部郎出為東陽郡乃祖道於
冶(舊譌/治)亭時賢皆集謝安欲卒迫試之臨别執其手顧
(郭譌/願)就左右取(諸本作以/照史改)一扇而授之曰聊以贈行宏
應聲答曰輙當奉揚仁風慰彼黎庶觀者無不歎服(史/無)
(此六字而歎字下/復重出亦恐羡文)時人歎其率(或作/卒)而能要焉(原注此/事出檀)
(道鸞晉陽秋及/劉義慶世説)
　右除一百一十四字加十九字
　按節首云新晉書注又云事出檀劉葢是新晉採二
　書之語入史也但文内兩羡句不類加字細書亦决
　非彼書如此(更思之亦即加字處其/下複句乃其所㸃除也)
十六國春秋曰郭瑀有女始笄妙選良偶有心於劉昞
遂别設一席於座前謂諸弟子(郭本作子弟非凡在/坐者皆瑀之及門也)曰
吾有一女年向成長欲覓一快女婿(一作聓即/古婿字)誰坐此
席者吾當婚(或作/婿)焉昞遂奮衣來坐神志湛(魏書作肅/不如湛字)
(勝/)然曰向聞先生欲求快女婿昞(郭脱/昞字)其人也
　右除二十二字(文句不多除數恐不/到二十有餘必有誤)
　按此節文與魏書劉昞傳同
　總按㸃煩一篇㸃既失傳靡從撿核矣然深心嗜古
　者按切史篇循文審挍亦自理緒可尋諸家或未暇
　也故譌漏尤多云○㸃煩所列皆撿章句最繚繞者
　為條總十有四而摘遷史者乃居其九葢舉正史首
　部以發凡也太史公雜取國語世本國䇿之羣書而
　彚為一書叠見複出古趣自流數墨㝷行大家弗屑
　雖煩亦復何疵然劉氏之前論之者已振振有辭矣
　班叔皮曰一人之身文重思煩故其書刋落不盡尚
　有盈辭也觀是書者切磋究之固不必為煩者病亦
　不得謂㸃者苛(補按史記内所摘三王世家一節劉/氏施㸃固允而辨類却踈何也事係)
　(當日現件安得預撰世家其時漢初作誥録卷式一/宗可備禮書一欵當云題目誤爾何煩不煩之云又)
　(張晏注以為篇/亡禇補作也)
　
　
　
　
　
　史通通釋卷十五
欽定四庫全書
　史通通釋卷十六　　　　　無錫浦起龍撰
　　外篇
　　　雜説上(第六○二/十五條)
　　　春秋(二條○舊本紀條文書直下然其中/連斷多舛非原文也今改用側注)
案春秋之書弑也稱君君無道稱臣臣之罪如齊之簡
公未聞(一脱/聞字)失德陳恒搆逆罪莫大焉而哀十四年書
齊人弑其君壬於舒州斯則賢君見抑而賊臣是黨求
諸舊例理獨有違但此是絶筆獲麟之後弟子追書其
事豈由以索續組不類將聖之能者乎何其乖刺之甚
也
　按論語陳恒弑其君請討之聖語森然斥弑者以名
　矣而春秋乃書人劉子摘之是也
　稱君稱臣(宣四左傳凡弑君稱君君無道也稱臣臣/之罪也杜注稱君謂唯書君名而稱國以)
　(弑言衆所共絶也稱臣者謂書弑者之名以示/来世終為不義改殺稱弑辟其惡名取有漸也)
　齊人弑(哀十四續六月齊人弑其君壬于舒州為齊/簡公之在魯也闞止有寵焉及即位使  政)
　(陳成子憚之驟顧諸朝子我欲盡逐陳氏成子兄弟/四乗如公子我在幄出遂入公與婦人飲酒於檀臺)
　(成子遷諸寢子我歸陳氏追之殺諸郭關庚辰陳恒/執公于舒州甲午陳恒弑其君壬于舒州孔某三日)
　(齊而請伐齊三/按子我即闞止)
案春秋左氏傳釋經云滅而不有其地曰入如入陳入
衛入鄭入許即其義也至柏舉之役子常之敗庚辰吴
入獨書以郢夫諸侯列爵並建國都(國謂楚/都謂郢)惟取國名
不稱都號何為郢之見入遺其楚名比於他例一何乖
踳尋二傳所載(謂公穀所/載之經)皆云入楚豈左氏之本(本亦/謂經)
獨為謬歟(謬猶/誤也)
　按此條糾左也不以入左傳條而以入春秋何也此
　事左經與公穀經不同仍本經以為言也入楚入郢
　若此類讀書略去者何限可砭心麄者
　釋經曰入(左襄十三經夏取邿傳凡書取言易也用/大師焉曰滅弗地曰入注謂勝其國邑不)
　(有其/地)
　入陳衛鄭許(左宣十一楚子入陳閔二狄入衛隠十/宋人衛人入鄭隠十一公及齊侯鄭伯)
　(入/許)
　吴入書郢(定四左氏經庚辰吴入郢傳吴從楚師及/清發敗諸雍澨五戰及郢庚辰吴入郢以)
　(班處/宫)
　二傳云入楚(定四公羊經庚辰吴入楚傳日入易無/楚也易無楚者壊宗廟徙陳器撻平王)
　(之墓榖梁經庚辰吴入楚傳吴何以不稱子反夷狄/也其反夷狄奈何君舎於君室大夫舎於大夫室)
　　　左氏傳(二條/)
左氏之叙事也述行師則簿領盈視哤(舊譌/作叱)聒沸騰論
備火則區分在目修飾峻整言勝㨗則收獲都盡記奔
敗則披靡横前申盟誓則慷慨有餘稱譎詐則欺誣可
見談恩惠則煦如春日紀嚴切則凛若秋霜叙興邦則
滋味無量陳亡國則凄凉可憫或腴辭潤簡牘或美句
入詠歌跌宕而不羣縱横而自得若斯才者殆將工侔
造化思涉鬼神著述罕聞古今(一衍/之字)卓絶如二傳之叙
事也榛蕪溢句疣贅滿行華多而少實言拙而寡味若
必方於左氏也非唯不可為魯衛之政差肩雁行亦有
雲泥路阻君臣禮隔者矣
　按此亦申左之餘也申左多論載事之合離此條乃
　論文字之工拙○衡二傳太軒輊失平
　哤聒(字本蜀都賦詳申左注彼篇舊作/籠聒此又作叱聒並哤聒之譌也)
左傳稱仲尼曰鮑莊子之智不如葵葵猶能衛其足夫
有生而無識有質而無性者其唯草木乎然自古設比
興而以草木方人者皆取其善惡薰蕕榮枯貞脆而已
必言其含靈畜智隱身違禍則無其義也尋葵之向日
傾心本不衛足由人覩其形似強為立名亦由(作/猶)今俗
文士謂鳥鳴為啼花發為笑花之與鳥(一有/又字)安有啼笑
之情哉必以人無喜怒不知哀樂便云其智不如花花
猶善笑其智不如鳥鳥猶善啼可謂之讜言者(一無/者字)哉
如鮑莊子之智不如葵葵猶能衛其足即其例也而左
氏録夫子一時獻言以為千載篤論成微婉之深累玷
良直之髙範不其惜乎
　按舊評謂葵猶衛足似詩家興趣黏皮帯骨則笨矣
　知㡬此條誠不免是○知不如葵舌端浮佻無闗垂
　訓劉氏如曰此非聖人語則入理矣
　葵猶衛足(成十七齊慶克通於聲孟子與婦人䝉衣/乗輦而入於閎鮑牽見之以告國武子武)
　(子召慶克而謂之夫人怒訴之秋七月刖鮑牽/仲尼曰鮑莊子之智不如葵葵猶能衛其足)
　　　公羊傳(二條/)
公羊云許世子止弑其君曷為加弑譏子道之不盡也
其次因言樂正子春之視疾以明許世子之得罪尋子
春孝道義感神明固以(已/通)方駕曾閔連蹤丁(蘭/)郭(巨/)茍
事親不逮樂正便以弑逆加名斯亦(一無/亦字)擬失其流責
非其罪葢公羊樂正俱出孔父門人思欲更相引重曲
加談述所以樂正行事無理輙書(無理者儗不/於倫之意)致使編
次不倫比喻非類言之可為嗤怪也
　按弑與孝是善惡兩盡頭處故以儗失其倫怪之
　許止弑(昭十九公羊止進藥而藥殺曷為加弑焉爾/譏子道之不盡也樂正子春之視疾也復加)
　(一飯則脱然愈復損一飯則脱然愈復加一衣則脱/然愈復損一衣則脱然愈止進藥而藥殺是以君子)
　(加弑/焉爾)
　丁郭(黄補注逸士傳丁蘭河内人少喪考妣不及供/養乃刻木為親形像事之如生氏族箋釋郭巨)
　(林縣人至孝生子三歳母常減食與之因謂妻曰/貧乏分母之食盍埋此兒及掘坑得黄金一釜)
　俱出門人(曝書亭考戴宏論春秋曰子夏傳與公羊/髙梁武帝曰公羊禀西河之學孔穎逹曰)
　(商授弟子公羊髙鄭康成曰樂正子春曽子弟/子按何休亦曰樂正子春曾子弟子以孝名聞)
語曰彭蠡之濵以魚食犬斯則地之所富物不稱珍案
齊密邇海隅鱗介惟錯故上客食肉中客食魚(一脱食/肉中客)
(四/字)斯即齊之舊俗也然食魴鱠鯉詩人所貴必施諸他
國是曰珍羞如公羊傳云晉靈公使勇士殺趙盾見其
方食魚飱曰子為晉國重卿而食魚飱是子之儉也吾
不忍殺子葢公羊生自齊邦不詳晉物以東土所賤謂
西州亦然遂目彼嘉饌呼為菲食著之食録以為格言
非惟與左氏有乖亦於物理全爽者矣
　按土物貴賤詎云一概然辯亦稺矣且又無謂史通
　徃徃有此(若晉陽無/竹之類)
　上客中客(陳氏嶨圃藼蘇列士傳曰孟嘗君食客三/千厨有三列上客食肉中客食魚下客食)
　(菜/)
　食魚飱(宣六公羊趙盾朝而出靈公使勇士某者往/殺之勇士入其大門則無人門焉者入其閨)
　(則無人閨焉者上其堂則無人焉俯而窺其戶方食/魚飱勇士曰嘻子為晉國重卿而食魚飱是子之儉)
　(也君使我殺子/吾不忍殺子也)
　　　汲冡紀年(一條/)
語曰傳聞不如所見斯則史之所述其謬已甚况乃傳
寫舊記而違其本録者乎至如虞夏商周之書春秋所
記之説可謂備矣而竹書紀年出於晉代學者始知后
啟殺益太甲殺伊尹文丁(舊誤作王/與疑古同)殺季歴共伯名和
(此四字一本無一/本在文丁之上)鄭桓公厲王之子(句有誤厲王/疑本作宣王)則與
經典所載乖刺甚多又孟子曰晉謂春秋為乗尋汲冡
璅語即乗之流邪其晉春秋篇云平公疾夢朱羆窺屏
左氏亦載斯事而云夢黄熊入門必欲捨傳聞而取所
見則左傳非而晉文(一作/史)實矣(謂左書晉事是他國傳/聞而竹書晉文則出自)
(本國/也)嗚呼向若二書不出學者為古所惑則代成聾瞽
無由覺悟也(嗚呼已下二十四字王張諸本多作細書/郭本作大書詳嗚呼字非注體起法姑從)
(郭/本)
　按此亦疑古之餘也贅尾數語尤為害理觀本傳其
　子彚嘗以汲冡諸書皆後人追修非當時正史特著
　外傳以判之意亦不直其父説與○雜説中凡此類
　皆出成卷書之前葢其平日觀書隨手籍記之所存
　也若已作疑古篇後豈復綴此耶唐人遺集蕪章纇
　句迭見錯出不自割棄多似此
　共伯名和(共和見稱謂篇竹書紀年厲王十二年王/亡奔彘十三年王在彘共伯和攝行天子)
　(事二十六年王陟于彘周定公召穆/公立太子靖為王共伯和歸其國)
　鄭桓厲王子(按史記鄭世家鄭桓公友者周厲王少/子宣王庶弟也宣王立二十二年友初)
　(封於鄭而史通之述紀年亦作厲王子則與舊典正/同不得云乖刺矣今考竹書紀年宣王二十二年王)
　(錫王子多父命居洛幽王二年晉文侯同王子多父/伐鄫克之乃居鄭父之丘是為鄭桓公八年王錫司)
　(徒鄭伯多父命云云是紀年之書王子在宣王之年/而名又不同封又在幽王世故劉氏與諸異聞連舉)
　(而以紀年之文為桓是宣子然/則厲字之本作宣字無疑也)
　朱羆(内外傳黄能黄熊事已見書事篇今朱羆事云/在晋春秋王訓故引𤨏語云晉平公夢見赤羆)
　(而疾使問子産子産曰昔共工之御曰浮游既敗于/顓頊自沒于淮淵其色赤其狀羆祭顓頊共工則瘳)
　(公如其言而疾間見晉春秋則𤨏語/中篇名非二書也  卷首春秋家)
　　　史記(八條/)
夫編年叙事溷雜難辨紀傳成體區别異觀昔讀太史
公書毎怪其所採多是周書(謂逸/周書)國語世本戰國䇿之
流(獨未見左氏/内傳故云)近見皇家所撰晉史其所採亦多是短
部小書省功易閲者若語林世說搜神記幽明録之類
(一作/徒)是也如曹干兩氏紀孫檀二陽秋則皆不之取故
其中所載美事遺略甚多(原注劉遺民曹纉皆於檀氏/春秋有傳至於今晉書則了)
(無其/名)若以古方今(此處有/脱字)當然(諸本并脱/當然二字)則知(一有/太字)史
公亦同其失矣斯則遷之所録甚為膚淺而班氏稱其
勤者何哉(舊本此下連孟/堅又云非是)
　按或疑此為八條之序此中不應有序例也知㡬服
　膺左氏内傳惜司馬之未見故首條及之○所云亦
　略見採撰篇
　所採多小書(按困學紀聞亦取此條之說而申之以/晁子止之語曰晉史叢冗最甚又按唐)
　(書房喬傳亦云史官多文詠之士好採碎/事􁓨為豓體然則子元之言非無據也)
　曹千孫檀(隋經籍志晉紀十卷晉前將軍諮議曹嘉/之撰又晉紀二十三卷干寳撰訖愍帝又)
　(晉陽秋三十二卷訖哀帝孫盛撰又續/晉陽秋二十卷宋永嘉太守檀道鸞撰)
　稱其勤(司馬遷傳賛遷貫穿經傳馳騁/古今上下數千載間斯㠯勤矣)
孟堅又云劉向揚雄博極羣書皆服(一作/伏)其善叙事釋
(本條皆論叙事/法起筆提醒)豈時無英秀易為雄霸者乎不然何虚
譽之甚也(舊本此䖏/分條非)史記鄧通傳云文(舊脱/文字)帝崩景帝
立向若但云景帝立不言文帝崩斯亦可知矣何用兼
書其事乎釋(摘論叙事一○諸/本此下分條又非)又倉公傳稱其傳黄帝
扁鵲之脉書五色診病知人死生决嫌疑定可治詔(一/脱)
(詔/字)召問其所長對曰傳黄帝扁鵲之脉書以下他文盡
同上説夫上既有其事下又載其言言事雖殊委曲何
别釋(摘論叙/事又一)案遷之所述多有此類而劉揚服其善叙
事也何哉釋(應轉劉揚○一本/此處連下條非)
　按此亦簡晦㸃煩餘論○凡章節離立各有定分即
　如此條所言皆屬叙事而首尾呼應復有劉揚句眼
　其為片段較然明白諸本此斷彼連當開反合皆所
　謂隙中觀鬬者也
　向雄皆服(司馬遷傳賛劉向揚雄博極羣書皆稱遷/有良史之材服其善叙事理辯而不華質)
　(而不俚其文直其事核不/虚美不隱惡故謂之實録)
　文帝崩景帝立(佞幸鄧通傳文帝嘗病癰鄧通嘗為/帝唶吮之太子入問病文帝使唶廱)
　(唶癰而色難之已而聞鄧通嘗為帝唶吮之心慙由/此怨通矣及文帝崩景帝立鄧通免家居按此事連)
　(觀太子已心怨之文則/知文帝崩三字可省)
太史公撰孔子世家多採論語舊説至管晏列傳則不
取其本書(原注謂管/子晏子也)以為時俗所有故不復更載也案
論語行於講肆列於學官(俗譌/作宫)重加編勒秪覺煩費如
管晏者諸子雜家經史外事棄而不録實杜異聞夫以
可除而不除宜取而不取以斯著述未覩厥義
　按論語從何處節採劉子能見其大至史公之傳管
　晏論其軼事意固别有感也然以史法繩之畢竟劉
　言為正
　列於學官(北平評作史記時論語未嘗行於講肆列/於學宫按漢書蓺文志古論語二十一篇)
　(齊二十二萹魯二十篇其緫論云漢興有齊魯之學是/則漢初師承講授固在壊宅發壁之前矣即以孔子)
　(丗家驗之所採略具而如傳首伯夷篇亦屢述之可/見其不絶於時也再按唐書薛放云漢時論語首列)
　(學官更當/有据也)
昔孔子力可翹闗不以力稱何則大聖之德具美者衆
不可以一介標末(此二字一/作末事)持為百行端首也至如逹
者七十分以四科而太史公述儒林則不取游夏之(一/無)
(之字/下同)文學著循吏則不言冉季之政事至於貨殖為傳
獨以子貢居先掩惡揚善既忘此義成人之美不其闕
如
　按此段人多誤㑹細按之非恡儒林循吏之絀四賢
　乃嗤子長之以貨殖累端木也葢為范白猗卓之間
　闌及聖門弟子而發兩層文勢側注而先以德不稱
　力比例引端意可知已○後閲王厚齋考史已得此
　解
　孔子翹闗(列子説符孔子之勁能招國門之闗而/不肯以力聞集韵招祁堯切音翹舉也)
　貨殖(按史記貨殖列傳卷在六十九次當末篇亦意/所羞稱也傳本范蠡居首子贛第二漢書因之)
司馬遷自(一無/自字)序傳云為太史七年而遭李陵之禍幽
於縲絏廼喟然而歎曰是予之罪也身虧不用矣自叙
如此何其略哉夫云遭李陵之禍幽於縲絏者乍似同
陵陷沒以(一作/遂)寘於刑又似為陵所間(一作/陷)獲罪於國
遂令讀者難得而詳賴班固載其與任安書書中具述
被刑所以儻無此録何以克明其事者乎
　按子長以别簡白罪由懼史體之䙝也子元即以報
　書攻自叙誡史筆之率也作書讀書各自不茍學者
　兩有所取法焉○七年而遭句若刋云七年而以訟
　李陵獲罪則事由便明
　與任安書(漢書遷本傳遷既被刑之後為中書令尊/寵任職故人益州刺史任安予遷書責以)
　(古賢臣之義遷報之云云篇本傳皆採録史/公自序特於傳末增此一  故史通表出之)
漢書載子長與任少卿書歴説自古述作皆因患而起
末云不韋遷蜀世傳呂覽案呂氏之(一少/之字)修撰也廣招
俊客比跡春陵(此頂招客説下/陵一作秋誤)共集異聞擬書荀孟(此/句)
(纔説/成書)思刋一字購以千金則當時宣布為日久矣豈以
遷蜀之後方始傳乎且必以身既流移書方見重則又
非闗作者本因發憤著書之義也而輙引以自喻豈其
倫乎若要多舉故事成其博學何不云虞卿窮愁著書
八篇而曰不韋遷蜀世傳呂覽斯葢識有不該思之未
審耳
　按從發憤著書得間此條開宋人説部家言
　不韋(見六家/春秋家)
　春陵(謂春申信陵也班固西都/賦節慕原嘗名亞春陵)
　虞卿(亦見春/秋家)
昔春秋之時齊有夙沙衛者拒晉殿師郭最稱辱伐魯
行唁臧堅抉死此閹官(一作宦史記漢/書並作閹官)見鄙其事尤著
者也而太史公與任少卿書論自古刑餘之人為士君
子所賤者唯以彌子瑕為始何淺近之甚邪但夙沙出
左氏傳漢代其書不行故子長不之見也夫博考前古
而捨兹不載至於乗傳車探禹穴亦何為者㢤
　按此亦惜史公不見左傳之一證
　郭最(左襄十八晋伐齊入平隂遂從齊師夙沙衛連/大車以塞隧而殿殖綽郭最曰子殿國師齊之)
　(辱也子姑先乎乃代之殿/注奄人殿師所以為辱)
　臧堅(左襄十七齊髙厚圍臧紇於防獲臧堅齊侯使/夙沙衛唁之且曰無死堅稽首曰拜命之辱抑)
　(君賜不終姑又使其刑臣/禮於士以杙抉其傷而死)
魏世家太史公曰説者皆曰魏以不用信陵君故國削
弱至於亡余以為不然天方令秦平海内其業未成魏
雖得阿衡之徒曷益乎釋(已上並魏/世家賛語)夫論成敗者固當
以人事為主必推命而言則其理悖矣釋(提四句/起論)葢晋
之獲也由夷吾之愎諫秦之滅也由胡亥之無遺周之
季也由幽王之惑襃姒魯之逐也由稠父之違子家釋
(對敗而言歴舉敗象為例/就舉例中先徴人事為言)然則敗晉於韓狐突已志其
兆亡秦者胡始皇久銘其説檿弧箕服彰於宣厲(據傳/在宣)
(王/時)之年徴褰與襦顯自文武(舊作/成)之世惡名早著天孽
難逃假使彼四君才若桓文德同湯武其若之何釋(將/氣)
(數納入/人事中)苟推此理而言則亡國之君他皆倣此安得於
魏無譏(舊衍/責字)者㢤釋(兜合/魏賛)夫國之將亡也若斯則其將
興也亦然釋(翻轉/對徴)葢嬀後之為公子也其筮曰八世莫
之與京畢氏之為大夫也其占曰萬名其後必大姬宗
之在水滸也鸑鷟鳴於岐山劉姓之在中陽也蛟龍降
於豐澤斯皆瑞表於先而福居其後釋(徴興運則先徴/氣數與前局順)
(逆相/乗)向若四君德不半古才不逮人終能坐登大寳自
致宸極矣乎釋(推人事為/氣數主)必如(一有/太字)史公之議也則亦
當以其命有必至理無可辭不復嗟其智能頌其神武
者矣夫推命而論興滅委運而忘襃貶以之垂誡不其
(一作/其不)惑乎釋(至此折/到魏賛)自兹以後作者著述往往而然如
魚豢魏略議(舊脱/議字)虞世南帝王論或叙遼東公孫之敗
(原注魚豢魏略議曰當青龍景初之際有彗星出於箕/而上徹是為掃除遼東而更置也苟其如此人不能違)
(則德教不設而淫濫首/施以取族滅殆天意也)或述江左陳氏之亡(原注虞世/南帝王略)
(論曰永定元年有㑹稽人史溥為揚州從事夢人著朱/衣武冠自天而下手執金版有文字溥看之有文曰陳)
(氏五主三十四年諒/知冥數不獨人事)其理並以命而言可謂與子長同
病者也釋(末復引類/作餘波)
　按不信禨祥是知㡬識髙處勝五行錯誤諸篇○諸
　雜説中當推此條為最論既入理文復成章合作可
　誦
　敗晉於韓(左僖八晋侯改𦵏共太子狐突適下國遇/太子太子曰夷吾無禮余得請於帝矣將)
　(以晋畀秦七日新城西偏將有巫者而見焉遂不見/及期而往告之曰帝許我伐有罪矣敝於韓又十三)
　(晉荐饑秦輸粟于晋十四秦饑乞糴於晉晉人弗與慶/鄭曰背施幸災民所棄也弗聼十五秦伯伐晉晉侯)
　(小右慶鄭吉弗使戰於韓原晉戎馬還濘而止/號慶鄭慶鄭曰愎諫違卜固敗是求又何逃焉)
　亡秦者胡(秦本紀燕人盧生使入海還以鬼神事因/奏録圖書曰亡秦者胡也裴注鄭康成曰)
　(胡胡亥秦二世名也秦見圖/書不知此為人名反備北胡)
　檿弧箕服(周宣王時童謡國語文也見書事篇葢述/襃姒禍周事史記本紀亦載之其文略同)
　徴褰與襦(昭二十五有鸜鵒來巢書所無也師已曰/異㢤吾聞文武之丗童謡有之謡見言語)
　(篇九月公伐季氏平子請以五乗亡弗許子家子曰/君其許之政之自出久矣隱民多取食焉為之徒者)
　(衆矣日入慝作君必悔之弗聼孟氏遂伐公徒公孫/于齊次于陽州按文武之世史記作文成之世賈逵)
　(注魯文公成公也但二公/非接世者冝以左傳為正)
　媯後莫京(荘二十二陳公子完奔齊齊侯使敬仲為/卿初懿氏卜妻敬仲其妻占之曰吉是謂)
　(鳳凰于飛和鳴鏘鏘有媯之後將育/于姜五世其昌八世之後莫之與京)
　畢萬必大(閔元晉侯賜畢萬魏以為大夫卜偃曰畢/萬之後必大萬盈數也魏大名也以是始)
　(賞天啟之矣初畢萬筮仕於晉遇屯之比/辛廖占之曰吉公侯之子孫必復其始)
　水滸鸑鷟(詩大雅率西水滸至于岐下外傳/周語周之興也鸑鷟鳴于岐山)
　中陽蛟龍(漢髙紀髙祖沛豐邑中陽里人父太公母/劉媪劉媪嘗息大澤之陂夢與神遇是時)
　(雷電晦𠖇太公往視則見蛟龍/於其上已而有身遂産髙祖)
　魏略議(魚豢魏略見題目篇其曰魏略議者猶史漢/之論賛體也舊本無議字葢脱文也按三國)
　(裴注亦有引/魏略議之文)
　帝王論(唐藝文志虞世南帝王略論五卷宋中興書/目唐貞觀間太子中書舎人虞丗南承詔撰)
　(起太昊訖隋凡帝王事迹皆略/紀載假公子答問以攷訂云)
　　　諸漢史(十條/)
漢書孝成紀賛曰成帝善修容儀升車正立不内顧不
疾言不親指臨朝淵嘿尊嚴若神可謂穆穆天子之容
貎矣(已上皆/賛語)又五行志曰成帝好微行選期門郎及私
奴客(一譌/作各)十餘人皆白衣袒幘自稱富平侯家或乗小
車御者在茵上或皆(一作/駿非)騎出入逺至旁縣故谷永諫
曰陛下晝夜在路獨與小人相隨亂服共坐溷淆無别
(此三句叅用/䟽語志内無)公卿百寮不知陛下所在積數年矣(一作/積有)
(數年○已上皆/志文見中上)由斯而言則成帝魚服嫚游烏(舊作/鳥)集
無度雖外飾威重而内肆輕薄人君之望不其缺如觀
孟堅紀志所言前後自相矛盾者矣
　按贊與志殊體有婉辭有實録固不相妨然嘗因是
　有警焉臨朝所接異彼私奴色莊者流時聞􁫆行推
　之而讓千乗者勃谿於豆羮逃空谷者攖情於好爵
　皆其類也故君子慎之
　魚服(張衡東京賦白龍魚服見困豫且注吴王欲從/民飲伍子胥曰昔白龍化為魚豫且射中其目)
　(白龍不化豫且不射君今棄萬乗/之尊而從於民臣恐有豫且之患)
　烏集(按國䇿有烏集烏飛之文而此處則用烏集為/合荀悦漢紀成帝鴻嘉二年上好㣲行谷永言)
　(與小人晨夕相隨烏集醉/飽吏民之家正指本事也)
觀太史公之創表也於帝王則叙其子孫於公侯則紀
其年月列行縈紆以相屬編字戢孴而相排雖燕越萬
里而於徑寸之内犬牙可接雖昭穆九代而於方尺(一/作)
(寸/)之中雁行有叙使讀(一衍/書字)者閲文便覩舉目可詳此
其所以為快也釋(此統言之也凡表皆然不/黏史記獨人表為無當耳)如班氏之
古今人表者唯以品藻賢愚激揚善惡為務爾既非國
家遞襲祿位相承而亦複界重行狹書細字比於他表
殆非其類歟葢人列古今本殊表限必恡而不去則宜
以志名篇始自上上終於下下並當明為標榜顯列科
條以種類為篇章持優劣為次第仍毎於篇後云右(一/脱)
(右/字)若干品凡若干人亦猶地理志肈述京華末陳邊塞
先列州郡後言户口也釋(所言體狀大似鍾嶸書品設/言改為此格差勝然亦假立)
(之/辭)
　按古今人表之贅而為酌以志名例以地理就格言
　格云爾非質言也如前者載言一篇及書志篇人形
　方言等論拈死句者胥失之○節首表體一段與表
　歴篇異議彼按已論之
自漢已降作者多門雖新書已行而舊録仍在必挍其
事(一有/則字)可得而言案劉氏初興書唯陸賈而已子長述
楚漢之事專據此書譬夫行不由徑(作路/字用)出不由戸未
之聞也然觀遷之所載往往與舊不同如酈生之初謁
沛公髙祖之長歌鴻鵠非唯文句有别遂乃事理皆殊
釋(已上言陸書本遷史所据/然事語往往有不同者)又韓王名信都而輙去都
留信(去都留信一/作去都字)用使稱其名姓全與淮隂不别班氏
一準太史曾無弛張(一作書/無更張)靜言思之深所未了釋(謂/前)
(所云云從陸從馬皆可至韓王信都/更不應承譌去都字也然所言郤非)
　按班之襲馬實多有太因仍者即如後條所論司馬
　遷傳可見已至韓王信云云乃子元誤非孟堅誤也
　後注辯之
　由徑由戸(列子説符稽度皆明而不道也譬之出/不由門行不從徑也徑字作路字解)
　酈生初謁(按史記本傳初叙沛公略地陳留郊及酈/生先屬沛公騎士語次叙沛公召生入謁)
　(据牀跣足生長揖激沛公語次叙沛公罵生豎儒生/責沛公倨見長者語次乃叙沛公輟洗攝衣延坐事)
　(至卷末朱建附傳之後復取陸賈所叙酈生入謁事/并載之與前文迥别同事異詞即於一卷中見之)
　歌鴻鵠(留侯世家上欲易太子立戚夫人子趙王如/意上有不能致者四人太子請以為客從入)
　(朝上乃大驚四人為夀已畢趨去上目送之召戚夫/人指示四人者曰羽翼已成難動矣戚夫人泣上曰)
　(為我楚舞吾為楚歌歌曰鴻鵠髙飛一舉千里羽翮/已就横絶四海横絶四海當可奈何雖有矰繳尚安)
　(所施容齋三筆陸賈書當時事多與史不合師/古屢辯之楚漢春秋今不復見按本條辯語闕)
　韓王信(舊注歸雲集漢書功臣表留侯張良以韓申/都下韓師古注韓申都即韓王信也楚漢春)
　(秋作信都古文信申通用劉攽云韓申都即韓申徒/也張良傳云以韓司徒下韓數城史記作申徒者司)
　(徒之聲轉也申都者又申徒之聲轉也良下韓時乃/韓王成非韓王信師古注誤按師古一誤沿及史通)
　(然攽言亦欠了了詳史漢留侯世家傳韓王信傳功/臣侯表或作韓申徒㦯作韓司徒或作韓申都字雖)
　(轉實一官乃項梁授張良之官與兩韓王無干也諸/人迷本而盲猜其失直鈞再韓王信當時直為韓信)
　(賈誼云淮隂侯王楚韓信王韓文且叠見舉封舉名/轉用之此切據也滕灌傳可推而概已又按史記凡)
　(其人以官封著者即以其所著名篇如蕭相國留侯/綘侯之屬皆是此在藏山之書原無不可班氏奉詔)
　(勒為國史既皆以名書而萬石君題獨留口號亦失/撿也至若郊祀之襲封禪司馬遷貨殖等傳之悉仍)
　(舊文更/非體矣)
司馬遷之叙傳也始自初生及乎行歴事無巨細莫不
備陳可謂審矣而竟不書其字者豈墨生所謂大忘(一/有)
(也/字)者乎而班固仍其本傳了無損益此又韓子所以致
守株之説也如固之為遷傳也其初(一脱/初字)宜云遷字
子長馮翊陽夏人其序曰云云至於事終則言其自叙
如此(此句傳後本有之因論/銓叙全法故兼及之)著述之體不當如是耶(一/本)
(連下馬/卿條)
　　此條與下二條可分為三可合為一
　大忘(墨生前已有此語鬻子文王/問于鬻子敢問人有大忘乎)
馬卿為自叙傳具在其集中子長因録斯篇即為列傳
班氏仍舊曾無改奪(一作/作)尋(一無/尋字)固於馬揚傳末皆云
遷雄之自序如此至於相如篇下獨無此言葢止憑太
史之書未見文園之集故使言無畫一其例不純
　按合兩條其序曰其自叙如此觀之可得纂狀為文
　之體廬陵碑版多用之○困學紀聞云史通云相如
　以自叙為傳今攷之本傳未見其為自叙意者相如
　集載本傳如賈誼新書末篇歟伯厚似未見此節而
　云然
　馬卿自叙(更可取隋劉炫語/叅之見序傳篇注)
　文園(相如本傳相如從上還過宜春宫奏賦以/哀二丗行失其辭云云拜為孝文園令)
漢書東方朔傳委𤨏(一作/曲)煩碎不類諸篇且不述其亡
歿歳時及子孫繼嗣正與司馬相如(一脱此/四字)司馬遷揚
雄傳相類尋其傳體必曼倩之自叙也但班氏脫略(脫/略)
(者謂脫去其自/叙如此一句)故世莫之知
　按東方傳之為自叙更無考序傳篇亦未之及○北
　平本譏脫略亡歿等語以為見小不考洞𠖇記者噫
　亦失考矣雜述篇云郭子横之洞𠖇全搆虚詞用驚
　愚俗其言侃侃顧意其為未見而小之邪史通凡王
　喬左慈輩皆斥其不經洞𠖇荒誕之尤者也紫海丹
　漿大雅不道夏侯孝若序東方像贊曰談者以先生
　神交造化靈為星辰此又竒怪怳惚不可備論者也
　葢昔人掃棄乆矣
蘇子卿父建行事甚寡韋𤣥成父賢(舊誤/作孟)德業稍多漢
書編蘇氏之傳則先以蘇建標名列韋相之篇(疑唐本/漢書以)
(𤣥成/名篇)則不以韋賢(誤/孟)冠首並其失也
　按此條所論論篇題也蘇建子武韋賢子𤣥成並父
　子同傳而父之事簡子之事煩二事亦同如此則宜
　一例標題矣今乃蘇傳以建名篇韋傳則以𤣥成名
　篇傳同例異故為此論○或笑之曰子未見漢書耶
　漢書明是韋賢傳子何據而言若是曰據史通是節
　也節之文曰蘇傳以建標名韋篇不以賢冠首故知
　題是𤣥成也古人詩集文集篇題一本作某一本作
　某者不可悉數史傳何獨無之唐代未行版本隨手
　寫録流傳各異子元適見是本耳曰是則然矣其不
　曰父賢而曰父孟有說乎曰誤耳自孟至賢五丗故
　曰其先韋孟家子元非懵豈未見之此又後人塗竄
　之咎也
　蘇建(按本傳蘇建杜陵人也㠯校尉從大將軍青擊/匈奴封平陵侯云云傳止八十三字故曰行事)
　(甚/寡)
　韋賢(按本傳韋賢字長孺魯國鄒人也賢為人質朴/少欲篤志於學兼通禮尚書㠯詩教授號稱鄒)
　(魯大儒徴為博士給事中進授昭帝詩云云宣帝即/位賢以與謀議安宗廟賜關内侯食邑云云傳凡一)
　(百七十八字故曰德業稍多至其述孟之文止是傳/前原丗系之體附見字行不過二十字而已安得云)
　(稍多乎至所列二詩則又附/中之附也孟字之誤無疑矣)
班固稱項羽賊(一作/弑)義帝自取天亡又云于公髙門以
待封嚴母掃地以待䘮如固斯言則深信夫天怨神怒
福善禍淫者矣至於其賦幽通也復以天命久定非人
理(一少/理字)所移故善惡無徴報施多爽斯則同理異說前
後自相矛盾者焉
　按此與孝成帝一條相似然贊是史論賦祗言懐固
　非一概
　于公髙門(于定國傳定國字㬅倩諡安侯父于公其/閭門壞父老方共治之于公謂曰少髙大)
　(門閭令容駟馬髙葢車我治獄多隂德子孫必有興/者至定國為丞相子永為御史大夫封侯傳世云)
　嚴母掃地(酷吏嚴延年傳初延年母従東海來欲從/延年臘到雒陽適見報囚母大驚便止都)
　(亭不肯入府延年出至都亭謁母母閉閤良久乃見/之因數責延年我不意當老見壯子被刑戮也去女)
　(東歸埽除墓地耳歳餘果敗東海莫不/賢知其母按荀紀于嚴二句本時人語)
　賦幽通(漢書叙傳固弱冠而孤作幽通賦以致/命遂志注陳吉凶性命遂明已之志)
或問張輔著班馬優劣論云遷叙三千年事五十萬言
固叙二百年事八十萬言是固不如遷也斯言為是乎
答曰不然也案太史公書上起黄帝下盡宗周年代雖
存事跡殊略至於戰國已下始有可觀然遷雖叙三千
年事其間詳備者唯漢興七十餘載而已其省也則如
彼其煩也則如此求諸折中未見其宜班氏漢書全取
史記仍去其日者倉公等傳以為其事煩蕪不足編次
故也若使馬遷(舊作遷固後人因易地句/竄易耳反使上下不相顧)易地而處撰
成漢書將恐多言費辭有踰班氏(恐當/作史)安得以此而定
其優劣邪
　按此即内篇煩省之說而其下語則煩省篇較平允
　以此見雜說諸條非一時所作亦非作正書了纔作
　雜説隨觸隨書或先或後故異時所見有合有離觀
　者平心循理而進退之則得矣○此條合馬班言之
　故附分論史漢之後
　張輔(字丗偉見鑒/識煩省二篇)
漢書斷章事終新室如叔皮存歿時入中興而輙引與
前書共編者葢序傳之恒(或作/常)例者耳釋(言在班氏書/述之則是)
荀恱既刪略班史勒成漢紀而彪論王命列在末篇釋
(在荀氏紀越/收之則非)夫以規諷隗囂翼戴光武忽以東都之事
擢居西漢之中必如是則賔戯幽通亦宜同載者矣
　按兩漢之交凡所論著為新莽作者前紀收之可也
　為隗囂作即與先漢不相及矣若叙傳家追稱厥考
　則雖事闗來代而鉅製必登論譔先美禮所尚也此
　種鈎畫明晢諦當珥筆者其知所取衷㢤○此乃糾
　荀恱漢紀也觀已上二條知前所標漢諸史三字渾
　成該舉委是原文至其下所記條數决非初數耳
　彪論列末篇(荀悦漢紀第三十卷之末云王莽既敗/天下雲擾隗囂據隴擁衆收集英雄班)
　(彪在焉彪即成帝媫妤之弟之稚子也囂問彪曰往/者周亡天下分裂縱橫之事復起於今日乎將乗運)
　(迭興在一人也願先生論之論曰云云囂曰愚人習/識劉氏而謂漢家重興䟽矣彪感其論又閔禍患之)
　(不息乃著王命/論以救時難)
　賔戯幽通(按漢書叙傳叙父彪載王命論固自叙載/答賔戯幽通賦二篇此二篇荀紀不收故)
　(借結/之)
　
　
　
　
　
　
　
　史通通釋卷十六
欽定四庫全書
　史通通釋卷十七　　　　　無錫浦起龍撰
　　外篇
　　　雜説中(第七○/十六條)
　　　諸晉史(六條○舊/作七條非)
東晉之史作者多門何氏中興實居其最而為晉學者
曾未之知倘湮滅不行良可惜也王檀著書(一作/者)是晉
史之尤劣者方諸前代其陸賈褚先生之比歟道鸞不
揆淺才好出竒語所謂欲益反損求妍更媸者矣
　按正史篇云貞觀中詔以晉史十八家未能盡善更
　加纂録為百三十二卷自是言晉史者棄其舊本焉
　吁自唐初一棄遂絶於今洵不能無湮滅可惜之歎
　後何從覩其優劣耶評者謂玉海言法盛書竊之郗
　紹譏子元未考夫何果竊而書果善固無傷於居最
　一語也不亦所砭非所病耶况其事本見南史不待
　玉海(南史徐廣傳曰郗紹作晉中興書以示法盛法/盛曰卿名位貴達不復俟此延譽我寒士無聞)
　(宜以為惠紹不與書在齋内後法盛詣紹/紹不在直入竊之紹無兼本世遂行何書)輇才喜賣
　弄偏納敗缺也
臧氏晉書稱苻堅之竊號也雖疆宇狹於石虎至於人
物則過之案後石之時(原注田融趙史謂勒/為前石虎為後石也)張據𤓰凉
李專巴蜀自遼而左人(一作/氏)屬慕容涉漢(舊皆譌/作沙漠)而(一/譌)
(作/西)南地歸司馬逮於苻氏則兼而有之禹貢九州實得
其八而言地劣於趙是何言歟夫識事未精而輕為著
述此其不以量也張勔(隋志/作𬗟)抄撮晉史不求異同而備
掲(一譌作/被褐)此言不從沙汰罪又甚矣
　按臧史謂苻堅狹於後石其言實踈而劉之所鄙尤
　在張勔也○晚明版行諸書傳刻鹵莽讀者觸處膠
　牙止如此條曰自遼而左氏屬慕容氏字當由民字
　之譌唐諱民為人亦有信手忘諱者因民作氏豈復
　成語又曰沙漠西南地歸司馬自晉之東懸隔朔野
　逾二千里沙漠二字適從何來細推所自步脱止而
　成沙漢縁沙而轉漠離而益逺遂失其宗人茍稍涉
　史書冝皆刺眼自來評者於此類曾莫之省方且撏
　撦冷僻逞詭臆而衒多知不疑其所當疑而强辯其
　所不必辯載籍極博文章無口書之受誣獨史通㢤
　凉蜀遼漢苻氏兼之(叢書前涼録張天錫十三年苻/堅遣苟萇来伐天錫拒戰赤岸)
　(為秦所敗靣縛降秦凉亡又前秦録甘露十二年凉/州平以梁熈持節鎮姑臧按此苻氏之兼𤓰凉也而)
　(後石時則張重華據之又蜀録李特起兵至勢降晉/晉書載記苻堅以王猛為中書令風化大行仇池氐)
　(楊世以地降於堅是歳有赤星見於西南於占明年/當平蜀堅命秦梁宻嚴兵備晉梁州刺史楊亮退守)
　(磬險堅遣王統朱彤冦蜀毛當徐成率步騎入自劍/閣楊安進據梓潼當遂陷益州於是卭筰夜郎等皆)
　(歸之堅以安為益州牧鎮成都按此苻氏之兼巴蜀/也而石氏則未能有蜀叢書前燕録慕容廆世居遼)
　(左廆子皝遷都龍城號新宫曰和龍皝子雋取鄴自/薊遷鄴雋子暐十一年秦来伐㧞鄴城徙暐并諸鮮)
　(卑四萬戸於長安又前秦録堅入鄴宫閲其圖籍凡/郡百五十七縣千五百七十九以王猛為冀州牧鎮)
　(鄴按此苻氏之兼遼左也而石虎時慕容方興虎嘗/兵挫遼西棄甲而遁晉載記堅遣其尚書令丕率慕)
　(容暐等冦襄陽楊安將樊鄧之衆為前鋒石越出魯/陽闗慕容垂姚萇出南鄉苟池王顯從武當繼進大)
　(㑹漢陽師次沔北遣池越當屯江陵太元四年苻丕/陷襄陽堅以其中壘梁成都督荆州諸軍事領䕶南)
　(蠻校尉配兵一萬鎮襄陽按此苻氏之兼/漢南也而石氏雖累寇襄陽卒未得志)
　張勔(隋經籍志晉書鈔三十卷梁豫章内史張/𬗟撰按𬗟史通作勔或當時二字通寫也)
夫學未該博鑒非詳正凡所脩撰多聚異聞(一作/門)其為
踳駮難以覺悟案應劭風俗通載楚有葉君祠即葉公
諸梁廟也而俗云孝明帝時有河東王喬為葉令嘗飛
鳬入朝及干寳搜神記乃隱應氏所通(一譌/作遺)而收(舊有/其字)
流俗怪説釋(此原飛鳬事所始然怪則怪矣節意/則謂載在搜神書非正史猶之可也)又劉
敬叔異苑稱晉武庫失火漢髙祖斬蛇劔穿屋而飛其
言不經致(誤/故)梁武帝令殷芸編諸小說及蕭方等撰三
十國史乃刋為正言釋(此原劒飛事所始然節意謂小/説不經猶可撰為正言則非然)
(三十國史猶非正體國史/也○已下掲出正史立説)既而宋求漢事旁取令升之
書(原注謂范/曄後漢書)唐徴晉語近憑方等之録(原注謂皇/家撰晋書)編簡
一定膠漆不移釋(節意所嚴/在此正史)故令俗之學者説鳬履登
朝則云舊書舊記釋(不復言搜神記更/何問風俗通矣)談蛇劍穿屋必
曰晉典明文釋(不復言三十國春/秋更何問異苑矣)遮(一誤作逓/一作摭)彼虚詞
成兹實録語曰三人成市虎斯言其得之者(一無/者字)乎釋
(小説之遷流延及正史/如此故作史貴識也)
　按志怪奚必去諧撰史自宜識大語有軒輊意有隄
　防非災非祥靡勸靡戒必嚴諸此而後史之為體尊
　而其為用鉅間嘗取後史驗之遇此等事多放活句
　子元教之歟○搜神異苑收之雜述之篇存小説也
　史而掇取則猥江璧門樞襃以可稱之語徴異兆也
　事無闗係則譏不合全書叅互不知出語持平○可
　作事始書觀可作注書家法
　殷芸小説(梁書本傳殷芸字灌蔬不妄交逰博洽羣/書隋經籍志小説十卷梁武帝勅司徒左)
　(長史殷芸撰陳氏書録邯鄲書目云或題劉餗撰非/也此書首題秦漢魏晉宋諸帝注云殷芸撰非劉餗)
　(明矣故其叙事止宋初葢於諸史傳記中抄集或稱/商芸者宣祖廟未祧時避諱也按劉餗即知㡬子也)
　(徴之此條或題之/非更不待辭矣)
　蕭方等(困學紀聞蕭方等為三十國春秋以晉為主/附列劉淵以下二十九國通鑑晉元興三年)
　(引方等論綱目但云蕭方誤削等字按梁書忠壯丗/子方等字實相世祖長子也貞惠世子方諸字智相)
　(世祖第二子也愍懷太子方矩字德規丗祖第四子/也方乃晜弟二名之共字也丗祖謂元帝唐宋藝文)
　(志亦誤削等字又按隋經籍志作蕭萬等則又/譌方為万再誤万為萬考覈之學良未易言)
　市虎(韓非内儲説龎恭謂魏王曰今一人言市有虎/王不信二人言王不信三人言王信之夫市之)
　(無虎也明矣然三人言/而成市虎願王察之)
馬遷持論稱堯世(一誤/作舜)無許由應劭著録云漢代無王
喬其言讜矣至士安撰髙士傳具説箕山之跡令升作
搜神深信葉縣之靈此並向聲背實捨真從偽知而故
為罪之甚者(北平本此處截條非本條葢論晉/書前特引端之詞非泛論雜家也)近者
(一無/者字)宋臨川王義慶著世說新語上叙兩漢三國及晉
中朝江左事劉峻注釋摘其瑕疵偽迹昭然理難文飾
而皇家撰晉史多取此書遂採康王之妄言違孝標之
正説以此書事奚其厚顔
　按與上條同指○許由之事史公亦非遽以為無特
　設為疑詞借其人挑起夷齊之見稱耳愚又疑荘列
　寓言人名有無顧勿深考若家語所稱少正卯謂其
　言行偽僻七日受誅然究無亂政實事更未聞請命
　行刑曾聖人而為是急切專輙之舉乎亦鄙心之所
　不安也(左傳國語/皆無其人)再詳此條葢由新晉書採用世説
　而發義慶之書孝標之摘正如松之之於陳志何去
　何從亦未可執愚意史氏之文有傳聞異説者主其
　所共宗無廢其所别見疑以傳疑乃成信史明惠帝
　實焚而世傳行遁今史以史宬為徴信仍以遜國為
　傳疑可以質鬼神俟百世矣
漢吕后以婦人稱制事同王者班氏次其年月雖與(一/譌)
(以/)諸帝同編而記其事跡實與后妃齊貫皇家諸學士
撰晉書首發凡例(原注序例一卷晉書/之首故云首發凡例)而云班漢皇后
除王吕之外不為作傳並編叙行事寄出外戚篇(按凡/例語)
(止此此下/疑有闕文)所不載者唯元后(字政/君)耳(按今漢書外戚傳/後别列元后傳此)
(云不載殊費解若云元后事不載外戚/篇則正與吕氏同例矣又與下句牴牾)安得輙引呂氏
以為例乎葢由讀書不精識事多闕徒以本紀標目以
編髙后之年遂疑外戚裁篇輙叙娥姁(吕后/字)之事(此四/句文)
(義亦不/可曉)其為率略不亦甚邪
　按此條之駮晉史駮凡例也但文内似多脫譌存而
　不論
楊王孫布囊盛尸(一作/屍)裸身而葬伊籍對吴以一拜一
起未足為勞求兩賢立身各有此一事而已而漢書蜀
志為其立傳前哲致譏(一作/議)言之詳矣然楊能反經合
義(雖其事反𦵏禮之經/而其言合達人之義)足矯奢𦵏之愆伊以敏辭辨對
可免使乎之辱列諸篇第猶有可取釋(此上是/引端)近者皇
家撰晉書著劉伶畢卓傳其叙事也直載其嗜酒沈湎
悖禮亂德若斯而已為傳如此復何所取者哉(原注舊/晉史本)
(無劉畢傳皇家新撰以補/前史所闕○一本失此注)釋(所糾在此/警蕩也)
　按合前所論搜神異苑世説及此條劉畢傳觀之刋
　除誕放約勒編摩皆華士所畏惡者故史通往往召
　謗○論者認得劉公是尊嚴國史便自意平談苑説
　鈴之流原非其所禁絶也
　楊王孫(本傳學黄老之術欲臝𦵏曰死者終生之化/而物之歸者也歸者得至化者得變是物各)
　(反其真也反真𠖇𠖇亡形亡聲廼合道情夫飾外㠯/華衆厚葬㠯鬲真使歸者不得至化者不得變是使)
　(物各失/其所也)
　伊籍(本傳籍字機伯隨先主入益州遣使於吴孫權/欲逆折以辭籍適入拜權曰勞事無道之君乎)
　(籍即對曰一拜一起未足為勞/籍之機㨗類皆如此權甚異之)
　劉伶(本傳伶字伯倫放情肆志與阮籍嵇康欣然神/解携手入林常乗鹿車携一壺酒使人荷挿隨)
　(之曰死便埋我嘗求酒於其妻妻捐酒泣諫伶曰吾/不能自禁當祝鬼神自誓耳可便具酒肉妻從之伶)
　(祝曰天生劉伶以酒為名一飲一斛五斗觧酲/婦兒之言切不可聼仍飲酒御肉塊然復醉)
　畢卓(本傳卓字茂丗為吏部郎嘗飲酒廢軄比舎郎/釀熟卓因醉夜至其甕間盜飲之為掌酒者所)
　(縛明旦視之乃畢吏部/也餘文已見書事篇)
　　　宋略(一條/)
裴㡬原(子/野)刪略宋史定為二十篇芟煩(一作/繁)撮要實有
其力釋(首提略字其意以/為略則煩文宜省)而所録文章頗傷蕪穢如文
帝除徐(一作/師非)傅官詔顔延年元后哀冊文顔峻(史作/竣)討
二凶檄孝武擬李夫人賦裴松之上注(俗本注字/作三字非)國志
表孔希先罪許曜(史作/耀)詞凡此諸文是尤不宜載者釋
(掲六項/作論案)何則羨亮威權震主負芒猜忌將欲取之必先
與之既而罪名具列刑書是正則先所降詔本非實録
而乃先後雙載坐令矛盾兩傷(論斷/一)夫國之不造史有
哀冊(或作/䇿)自晉宋已還多載於起居注詞皆虚飾義不
足觀必以略言之故宜去也(論斷/二)昔漢王數項袁公檄
曹若不具録其文難以暴揚其過至於二凶為惡不言
可知無俟檄數(一作/書)始明罪狀必刋諸國史豈益(一作/冝非)
異同(論斷/三)孝武作賦悼亡鍾心内寵情在兒女語非軍
國(論斷/四)松之所論者其事甚末(一作/下)兼復文理非工(論/斷)
(五/)熈先搆逆懐姧矯言欺衆且所為藁草(一作/草藁)本未宣
行(論斷/六)釋(分論至/此畢)斯並同在編次不加銓(一作/詮)擇豈非
蕪濫者邪釋(似此不得/以略名矣)向若除此數文别無他説則宋
年美事遺略葢寡何乃應取而不取宜除而不除乎但
近代國史通多此累有同自鄶無足致譏若裴氏者(一/有)
(是/字)衆作之中所可與言史者故偏舉其事以申掎摭云
　按此條須理㑹略字正名國史何妨詳載子野書既
　以略名而具列蕪篇則名實不相副矣與載言載文
　兩篇意皆各出○子元歴詆三國裴注為其知博而
　不知約也裴注徴書甚富而擇言不精富則騖博者
　尚之如踈寮稱劉孝標注世説引晉氏一朝記載凡
　一百六十六家皆出正史外亦是此意不精則識大
　者病之如朱子論李延夀南北史除司馬公通鑑所
　取其餘只是一部好看的小説亦是此意
　除徐傅官詔(徐羡之傳字宗文髙祖踐阼進號將軍/加散騎常侍封南昌縣公少帝失德羨)
　(之等廢之遷於吴郡遂加害太祖即位進司徒改封/南平郡公傅亮傳字季友宋國初建從還夀陽髙祖)
　(有受禪意亮悟㫖曰臣暫宜還都至都即徴髙祖入/輔至於受命進尚書僕射中書令少帝廢亮至江陵)
　(迎太祖既至太祖問少帝薨廢本末悲號嗚咽亮於/是布腹心於到彦之等深自結納太祖登阼加左光)
　(禄大夫儀同三司進爵始興郡公按太祖即文帝也/其二人除官詔沈書不載元嘉三年二人皆受誅)
　元后哀冊(后妃傳文帝袁皇后諱齊嬀左光禄大夫/敬公湛之庶女也生子劭上待后恩禮甚)
　(篤後潘淑妃愛傾後宫因稱疾不復見上元嘉十七/年疾篤上執手流涕因引被覆面崩上甚悼痛詔前)
　(永嘉太守顔延之為哀策文/甚麗云云按延之字延年)
　討二凶檄(二凶本傳元凶劭文帝長子也有女巫嚴/道育自言通靈劭姊東陽公主白上託言)
　(善蠶召入劭興始興王濬敬事之號曰天師遂為巫/蠱上後知驚惋須檢覈廢劭賜濬死以語濬母潘淑)
　(妃妃以告濬濬報劭劭詐上詔入宫行弑世祖及南/譙王義宣隨王誕舉義兵檄京邑云云又顔竣傳父)
　(光禄大夫延之竣為世祖撫軍主簿世祖鎮潯陽遷/記室參軍世祖入討任總内外并造檄書南史延之)
　(為劭光禄大夫劭以檄文示延之曰此筆誰造延之為陛下/曰竣之筆也劭曰何乃至爾曰竣尚不頋老臣何能)
　擬李夫人賦(孝武十四王傳始平王子鸞母殷淑儀/寵子鸞愛冠諸子丁母憂追進淑儀為)
　(貴妃班亞皇后諡曰宣痛愛不已擬漢李夫人賦曰/朕以亡事棄日閲覽前王詞苑見李夫人賦凄其有)
　(懐因感而/㑹焉云云)
　注國志表(見補/注篇)
　罪許曜詞(事附范曄傳孔熈先有縱横才志父黙之/下廷尉彭城王義康保持之得免義康被)
　(黜熈先宻懐報効素善天文云太祖必以非道晏駕/江州應出天子以為義康當之有法静尼出入義康)
　(家熈先善胗胍法静尼妺夫許耀領隊在臺宿衛殿/省嘗病熈先為合湯一劑耀疾即損因成周旋熈先)
　(以耀膽幹因告逆謀耀許為内應熈先使曄作義康/書與徐湛之宣示同黨湛之封上凡所連及並伏誅)
　(按罪許詞沈書亦不載又按裴略不可得見而/以全史較之所收浮文反簡於裴故史通云爾)
　　　後魏書(二條/)
宋書載佛貍之入冦也其間勝負葢皆實録焉魏史所
書(原注謂魏/收所撰者)則全出沈本釋(所書用師宋實不/競則收書仍之)如事有
可恥者則加減隨意依違飾(一作/罕非)言至如劉氏獻女請
和太武以師(此二字一改/作求字非)婚不許此言尤可怪也釋(掲/出)
(魏書/飾言)何者江左皇族水鄉庶姓若司馬劉蕭韓王或出
於亡命或起自俘囚一詣桑乾皆成禁臠此皆魏史自
述非他國所傳釋(南士北奔多為北婿據/此以折拒婚之飾誇也)然則北之重
南其禮如此安有黄旗之主親屈己以求婚而白登之
陣反懷(一作/乃致)疑而不納其言河漢不亦甚哉釋(駮拒婚/止此)
觀休文宋典誠曰不工必比伯起魏書更為良史而收
毎云我視沈約正如(或有/一字)奴耳(原注出闗東風俗/傳○一本失此注)此可
謂飾嫫姆而誇西施持魚目而笑明月者也釋(統以收/書劣於)
(沈書作/束筆)
　按劉氏凡涉魏書只是一味斥誇
　佛貍入冦(宋書索虜傳魏元明帝子燾字佛貍自率/大衆渡河曰自頃歳成民阜當東廵吴㑹)
　(以盡㳺豫臨滄海探禹穴陟姑蘇之臺搜長洲之苑/燾自彭城南出盱眙至𤓰步伐蒹葦造箄筏聲欲渡)
　(江遣使餉太祖駱駝名馬求和請婚上遣奉朝請田/竒餉以珍味燾以手指天而以孫兒示竒曰至此非)
　(唯為功名實是貪結姻援若能酬酢自今不復相犯/秋毫又求嫁女於世祖魏書島夷劉氏傳車駕登𤓰)
　(步伐葦結筏示欲渡江義隆大懼欲走建業士女咸/荷擔而立義隆遣黄延年朝於行宮獻百牢并請和)
　(求進女於皇孫世祖以師婚非禮許和而不許婚按/宋云燾即魏世祖太武帝也魏云義隆即宋太祖文)
　(帝/也)
　司馬劉蕭韓王(魏書司馬楚之晉宣帝弟馗之八丗/孫劉裕誅夷司馬戚屬亡於汝潁之)
　(間奚斤略地河南楚之請降後尚諸王女河内公主/生子金龍又劉昶義隆第九子也子業立婚狂肆暴)
　(委母妻携妾作丈夫服間行來降尚武邑公主歳餘/主婚更尚建興長公主又蕭寳夤蕭鸞第六子寳卷)
　(母弟也蕭衍克建業殺其兄弟其家穿牆夜出寳夤/具小船著烏巾𥜗潛赴江畔躡屩徒步脚無全皮至)
　(夀春戍主推檢知實至京師世宗禮之尋尚南陽長/公主賜帛一千匹并給禮具又韓延之司馬德宗平)
　(西府録事叅軍太常二年與司馬文思来入國延之/前妻羅氏生子措隨入國又以淮南王女妻之生道)
　(生又王慧龍司馬德宗僕射愉之孫散騎緝之子也/劉裕微時愉不為禮及得志愉家見誅慧龍為沙門)
　(僧彬所匿太常二年歸國崔浩弟恬以女妻之浩既/見曰信王家兒也王氏世齇鼻江東謂之齇王慧龍)
　(鼻大真貴種矣按慧/龍非婚於魏宗借用)
　桑乾(宋書索虜傳索頭託䟦開字涉珪王有中州/自稱曰魏號年天賜治代郡桑乾縣之平城)
　禁臠(晉謝安傳安孫混字淑源少有美譽孝武帝求/為晉陵公主婿未㡬帝崩袁崧欲以女妻之王)
　(珣曰卿莫近禁臠初元帝始鎮建業公私窘罄毎得/一㹠以為珍膳項上一臠尤美輒以薦帝呼為禁臠)
　(故珣因以為/戯混竟尚主)
　黄旗(吳志權傳注曰吴書曰先哲秘論紫葢黄旗運/在東南按語本江表傳又魏書李平傳平子諧)
　(為聘使至石頭梁主客郎范胥當接胥曰/金陵王氣兆於先代黄旗紫葢本出東南)
　白登(漢匈奴傳冒頓圍髙帝於白登注白登在平/城東南按平城地在桑乾即元魏所都也)
近者沈約晉書喜造竒説稱元帝牛金之子以應牛繼
馬後之徴鄴中學者王劭宋孝王言之詳矣而魏收深
嫉南國幸書其短著司馬叡傳遂具録休文所言釋(此/上)
(糾魏/收)又崔浩諂事狄君曲為邪説稱拓䟦之祖本李陵
之胄當時衆議抵(一作/相誤)斥事遂不行或有竊其書以渡
江者沈約撰宋書索虜傳仍傳伯淵所述釋(此上糾/沈約)凡
此諸妄其流甚多儻無迹可尋則真偽難辨者矣
　按此段雖繫在説魏之條其實魏沈並舉劉氏深斥
　史家淆訛傅㑹之習愚甚韙之○此與上條之説前
　者因習言語叙事曲筆諸篇累累言之矣此復贅言
　之故知雜説諸條多半是前書底本非後來繼作也
　觀開章第一篇便云自古編述文籍外篇言之備矣
　可驗外篇非定在内篇後也
　牛繼馬後(魏書僣晉司馬叡字景文晉將牛金子也/初琅邪王覲妃譙國夏侯氏字銅環與金)
　(姦通生叡因冒姓司馬按王宋辯語無可考舊唐書/元行冲傳魏明帝時河西栁谷瑞石有牛繼馬後之)
　(象魏收以晉元帝是牛氏子冒姓司馬以應石文行/冲推尋事跡以昭成帝名犍繼晉受命考校謠䜟著)
　(論以明之按行冲故拓䟦之後自張祖統其言亦未/必得實但夏侯醜語牛後讕言通鑑綱目皆屏不録)
　(是知大雅正人操觚篹著固/無取乎黯黕罔據之談也)
　拓㧞之祖(宋書索頭虜姓託䟦氏其先漢將李陵後/也陵降匈奴有數百千種各立名號索頭)
　(亦其一也又/見序傳篇)
　　　北齊諸史(三條百諸一作書誤不/專論  藥書故曰諸史)
王劭國史至於論戰爭述紛擾賈其餘勇彌見所長至
如叙文宣逼孝靖以受魏禪二王(當作/常山)殺楊燕以廢乾
明雖左氏載季氏逐昭公秦伯納重耳欒盈起於曲沃
楚靈敗於乾谿殆可連類也又叙髙祖破宇文於邙(一/譌)
(印一譌卭/史作芒)山周武自晉陽而平鄴雖左氏書城濮之役
鄢陵之戰齊敗於鞍(傳作/鞌)吴師入郢亦不是過也
　按知㡬稱君懋書不一而足恨不得見矣此所論載
　四事非止述事乃論文也事最鉅而文亦最詳練今
　觀二李令狐所撰次大率皆藉為藍本故引注冝稍
　盡其曲折不得與他處節見事略者同例
　文宣逼魏禪(北史帝從容沈雅有孝文風渤海王髙/澄以崔季舒為中書黄門侍郎令監察)
　(動静澄與季舒書曰癡人復何似癡勢小差未及將/禪位於文宣襄城王昶等入奏事昭陽殿昶曰五行)
　(逓運有始有終願陛下則堯禪舜帝便斂容荅曰此/事推挹已久謹當遜避帝下御座歩就東廊口詠范)
　(蔚宗後漢書贊云獻生不辰身播國屯終我四百永/作虞賔所司奏請發帝曰古人念遺簮敝履與六宫)
　(别可嬪趙國李氏誦陳思王詩云王其愛玉體俱享/黃髪期皇后已下皆哭及出雲龍門王公百寮衣冠)
　(拜辭帝曰今日不減常道/鄉公漢獻帝衆皆悲愴)
　常山廢乾明(北史文宣天保十年紀云初帝改年天/保有識者曰天保為一大人只十其不)
　(過十乎又曾問太山道士得㡬年為天子曰得三十/年後帝謂李后曰十年十月十日得非三十也人生)
　(有死但憐正道幼人將奪之耳廢帝乾明元年紀云/正月常山王演矯詔誅尚書令楊愔尚書右僕射燕)
　(子獻等八月以太皇太后令廢帝為濟南王以常山/王演入纂大統初文宣命邢卲制帝名殷字正道從)
　(而尤之殷家弟及正字一止吾身後兒不得也因謂/昭帝曰奪時但奪慎勿殺也孝昭紀云帝與濟南約)
　(不相害及鄴乃宻殺之後有見文宣從楊燕等西行/言復讐帝在晉陽亦見焉乃講武以厭之有兎驚馬)
　(帝墜而絶肋太后問濟/南曰殺去邪死其宜矣)
　季逐昭公(昭二十五/事見上卷)
　秦納重耳(僖二十四秦/穆公納之)
　欒盈起(襄二十三欒盈夜見胥午而告之午伏之而/觴曲沃人樂作午言曰今也得欒孺子何如)
　(對曰得主而為之死猶不死也皆歎有泣者爵行又/言皆曰得主何貳之有盈出徧拜之欒盈率以入綘)
　乾谿(昭十二雨雪楚子皮冠秦復陶翠被豹舄執鞭/以出右尹子革夕誦祈招之詩王不自克以及)
　(於/難)
　髙祖破邙山(北史武定元年二月北豫州刺史髙慎/據武牢西叛三月周文率衆援髙慎神)
　(武大敗之於芒山明日復戰西師盡鋭來攻神武失/馬赫連陽順下馬授神武蒼頭馮文洛扶上俱走從)
　(歩騎六七人追騎至親信都尉興慶曰王怯矣興慶/腰百箭足殺百人神武曰事濟以爾為懐州若死用)
　(爾子興慶曰兒小願用兄許之興慶鬭矢盡而死西/魏賀㧞勝以十三騎逐神武劉洪徽射中其二勝槊)
　(將中神武段孝先横射勝馬殪遂免豫洛二州平神/武使劉豐狥地至恒農而還按芒山即北邙也張載)
　(七哀作/北邙)
　周武平鄴(北史周武帝建德五年冬十一月帝發京/師十二月次晉州置陣東西二十餘里乗)
　(常御馬從數人廵陣所至輙呼主帥姓名慰勉之將/戰所司請换馬帝曰朕乗良馬何之齊人填塹南引)
　(帝勒諸軍擊之齊主與數十騎走并州帝率諸軍追/齊主諸將請還師帝曰卿等若疑朕將獨徃麾軍直)
　(進次并州齊主走鄴六年春正月傳位于其太子恒/改年承光帝至鄴率諸軍奮擊遂平齊齊主走青州)
　(遣大將軍尉遲勤追之二月以齊主至帝降自阼階/見以賔主禮按劭本齊人此事叙齊後主當更有致)
　(語被削/必多)
　城濮鄢陵(城濮之戰在僖二十八鄢陵之戰在/成十七春秋晉楚三大戰之二也)
　敗于鞌(成二晉卻克師陳于鞌齊/師敗績逐之三周華不注)
　吴入郢(事在定四略見上卷按條内援左為况先/後凡八事皆大篇也事熟故但舉年從略)
或問曰王劭齊志多記當時鄙言為是乎為非乎對曰
古徃今來名目各異區分壤隔稱謂不同所以晉楚方
言齊魯俗語六經諸子載之多矣釋(首原古俗方/言經籍並載)自漢
已降風俗屢遷求諸史籍差覩其事或君臣之目施諸
朋友或尊官之稱屬諸君父曲相崇敬標以處士王孫
輕加侮辱號以僕夫(恐作役/夫為允)舎長亦有荆楚訓多為夥
廬江目橋為圯南呼北人曰傖西謂東胡曰虜渠們底
箇江左彼此之辭乃若君卿中朝汝我(當作/爾汝)之義斯並
因地而變随時而革布在方冊無假推尋足以知甿俗
之有殊驗土風之不類釋(次言近古史/籍亦載俗稱)然自二京失守
四夷稱制夷夏相雜音句尤媸而彦鸞伯起務存隱諱
(舊注謂長為藏葢為姚萇諱按偏/舉諱名與本義無渉非原注也)重規德棻志在文飾
遂使中國數百年内其俗無得而言釋(自晉失中原國/音迭變而史氏)
(鄙而諱之/失其真矣)葢語曰知古而不知今謂之陸沈又曰一物
不知君子所恥是則時無逺近事無巨細必籍(通/藉)多聞
以成博識釋(數語呼起劭志自/居𤨏細言有分寸)如今之(一無/之字)所謂者若
中州名漢關右稱羌易臣以奴呼母云姊主上有大家
之號師人致兒郎之説(六句皆言現/在俗傳口語)凡如此例其流甚
多必尋其本源莫詳所出閲諸齊志(王劭/作)則了然可知
由斯而言劭之所録其為𢎞益(一作/益彌)多矣足以開後進
之䝉蔽廣來者之耳目微君懋吾㡬面墻於近事矣而
子奈何妄加譏誚者哉釋(唯王劭能存質/語特深許之)
　按知㡬論史黜飾崇真偏於里音不惜紙費可云有
　質癖矣
　處士王孫(後漢禰衡傳衡為江夏太守黃祖作書記/各得體冝祖持其手曰處士正得祖意)
　(楚辭招隱士王孫游子不歸春草生子凄凄漢韓信/傳吾哀王孫而進食豈望報乎注蘇林曰王孫如言)
　(公子/也)
　僕夫舎長(左襄四虞人之箴曰獸臣司原敢告僕夫/文元楚世子商臣享江芉而勿敬江芉怒)
　(曰呼役夫舎史記扁鵲傳扁鵲姓秦氏名越人/少時為人  長注守客館之司故云舎長也)
　多為夥(史記陳渉世家渉既王故人入見曰夥頤渉/之為王沈沈者楚人謂多為夥故天下傳之)
　橋為圯(史記留侯世家良甞間從容歩㳺下邳圯/上注徐廣曰圯橋也東楚謂之圯音怡)
　南呼北傖(晉書周玘傳殺我者諸傖子宋書索虜傳/傖人謂换易為博世説雅量禇公乘估客)
　(船投錢唐亭住時縣令當送客出亭吏驅公移牛屋/下令問牛屋下是何物人吏云昨一傖父來寄亭中)
　(有尊貴客權移之/按所指皆北人也)
　西謂東虜(史記髙祖紀項羽伏弩射中漢王傷胸乃/捫足曰虜中吾指又婁敬傳敬諫伐匃奴)
　(上罵曰齊虜以口舌得官後漢書光武擊尤來大槍/反為所敗笑曰㡬為虜嗤北史僭燕傳關中謠曰太)
　(歲南行當復虜西人呼徒河/為白虜按所指皆東人也)
　渠們底箇(郭注漢書云渠有其子乎/切今填詞家言俺們我們)　(集韻們莫奔/郭注隋唐嘉)
　(話崔湜為中書令張嘉貞為舎人湜輕之常呼為張/底  楊子法言箇枚也儀禮三个注今俗名枚曰個)
　(左昭三二惠競爽又弱一个焉南史王鎮之傳若遣/一個有以相存  按渠們底箇並可兩字連説渠們)
　(猶言他們底/箇猶言那箇)
　乃若君卿(祭統衛孔悝之鼎銘曰若纂乃考服鄭注/若乃猶汝也按乃亦作廼張良傳豎儒㡬)
　(敗廼公事唐韻古音古人讀若為汝史記云吾翁即/若翁漢書云吾翁即汝翁可據也  東坡墨君堂記)
　(凡人相與稱謂貴之則公賢之則君韻㑹敵體相卿/隋唐以來下已則稱卿愚按隋前已然晉庾峻傳峻)
　(子敳王衍不與敳交敳卿之不置衍曰/君不得為爾敳曰卿自君我我自卿卿)
　中州名漢(北齊帝后傳受漢老嫗斟酌崔季舒傳漢/兒文官連名總署按古來威慴邊朔惟漢)
　(最久遂襲/以為華稱)
　關中稱羌(師曠禽經張華杜宇注曰鼈靈鑿巫山蜀/人住江南羌住江北號曰西州北史儒林)
　(傳李業興師事徐遵明鮮于靈馥曰李尘久逐羌博/士何所得也又北史周尉遲迥襲洛陽齊將段韶曰)
　(西羌闚逼膏肓之病按/二傳言羌正指關右言)
　臣奴(易臣為奴南北朝史如北齊恩倖傳云帝家諸/奴叨竊貴幸北史藝術傳云齊文襄曰我家羣)
　(奴猶極貴皆指近習僕役言非正謂朝臣也因閲宋/書魯爽傳魏主燾南寇爽與弟秀從渡河謀歸南請)
　(曰奴與南有讐云云下自釋云羣下/於其主稱奴猶稱臣也按此為的据)
　母姊(姊本作姉北齊書文宣皇后李氏武成踐阼逼/淫有娠太原王至閤不得見愠曰兒豈不知耶)
　(姉姉腹大故不見康熈字典/北齊太子稱生母曰姉姉)
　主上大家(蔡邕獨斷天子親近侍從稱為大家北齊/神武紀何故觸大家又恩倖傳大家正作)
　(樂又大家/去大家去)
　師人兒郎(爾雅釋言師人也郭注謂人衆左傳師人/多寒舊唐書封常清傳髙仙芝呼謂所召)
　(募兵曰我於京中召兒郎輩得少許物装束未/能足按書傳所見上梁文每發號必喚兒郎偉)
皇家修五代史(梁陳北齊/後周隋)館中墜藁仍存皆因彼舊事
定為新史觀其朱墨所圗(通/塗)鉛黃所拂猶有可識者或
以實為虛以非為是釋(節首統舉以下/專糾百藥北齊)其北齊國史皆
稱諸帝廟號及李氏撰齊書其廟號有犯時諱者(原注/謂有)
(世字犯太宗/文皇帝諱也)即稱諡焉至如變世宗(誤作/祖)為文襄改世
祖(誤作/宗)為武成茍除兹世字而不悟襄成有别(句意未/足恐有)
(脱/字)諸如此謬不可勝紀釋(因避諱而/失者一)又(舊誤/故)其列傳之
叙事也或以武定臣佐降在成朝或以河清事迹擢居
襄代故時日不接而隔越相偶使讀者瞀亂而不測驚
駭而多疑釋(紊時代而/失者又一)嗟乎因斯而言則自古著書未
能精讜書成絶筆而遽捐舊章遂令玉石同燼(一作/盡)真
偽難尋者不其痛哉釋(末復/總慨)
　按此條糾百藥書所言改廟稱諡似非大病紊時則
　不可然亦約舉以見失真之概也至首尾言墜藁塗
　拂舊章捐燼尤增浩歎矣本來面目屈受改移推其
　用心不殊於惡害已而去其籍者㳟慎君子戒之哉
　○愚綜礉此書有行本互異者必注一作某有更定
　譌謬者必注舊作某葢深懼塗拂捐燼之為戾也
　世宗世祖(北齊書髙澄神武長子天保初追尊文襄/皇帝廟號世宗髙湛神武第九子謚武成)
　(皇帝廟/號世祖)
　武定河清(魏書孝武既入關齊神武迎清河王亶世/子立之是為東魏孝靖帝天平四年改元)
　(武定北齊書武成/帝湛改元河清)
　　　周書(一條/)
今俗所行周史是令狐德棻等所撰其書文而不實雅
而無檢真迹甚寡客氣尤煩釋(皆就變俚/為雅立論)尋宇文初習
華風事由蘇綽至於軍國詞令皆凖尚書太祖勅朝廷
他(一無/他字)文悉凖於此葢史臣所記皆禀其規栁虬之徒
從風而靡釋(始於令勅倣古/因而史筆從風)案綽文雖去彼淫麗(如南/朝北)
(梁諸/書)存茲典實(謂規倣尚/書之體)而陷於矯枉過正之失乖夫
適俗随時之義茍記言若是則其謬逾多爰及牛𢎞彌
尚儒雅即其(一有/書字)舊事因而勒成務累(上/聲)清言罕逄佳
句(據文義佳句恐是徃句之/譌謂無復原初質語也)釋(此層申論上意而本/指所糾乃在下文)而
令狐不能别求他述(一作術/述通)用廣異聞唯憑本書重加
潤色(原注案宇文氏事多見於王劭齊志隋書及蔡允/恭後梁春秋其王襃庾信等事又多見於蕭韶太)
(清記蕭大圜淮海亂離志裴政太清實録杜臺卿齊記/而令狐德棻了不兼採以廣其書葢以其中有鄙言故)
(致遺/略)遂使周氏一代之史多非實録者焉釋(糾令狐書/是節主)
　按此條葢糾令狐周書也其中間一片皆是原徃
　關右倣行周官啟自蘇綽其人好縁飾經術以宇文
　周而貌成周豈特碔砆之與美玉而已用夏變夷聖
　賢所喜史臣載筆烏得舉其國書盡弁髦之
　客氣(左定八公侵齊門於陽州士皆坐列曰顔髙之/弓六鈞皆取而傳觀之師退冉猛偽傷足而先)
　(又侵齊攻廪丘之郛主人出師奔冉猛/逐之顧而無繼偽顛陽虎曰盡客氣也)
　蘇綽詞令(周書本傳綽字令綽歴官大行臺左丞自/有晉之季文體浮華周文因魏帝祭廟羣)
　(臣畢至乃命綽依尚書體為大誥自是之後文筆皆/依此體按今取其書覆之頗有類王莽傳者後閲王)
　(應麟語亦云蘇綽/大誥近於莽矣)
　栁虬(見史官/建置篇)
　牛𢎞(見世/家篇)
　　　隋書(一條/)
昔賈誼上書晁錯對䇿皆有益軍(一作/於)國足貽勸戒而
編於漢史(一作史/漢非)讀者猶恨其繁如隋書王劭袁充兩
傳唯録其詭辭妄説遂盈一篇尋又申以詆訶尤其諂
惑夫(一多史字/一多人字)載言示後(一多/世宇)者貴於辭理可觀既以
無益而書豈(一作/孰)若遺而不載葢學者神識有限而述
者注記無涯以有限之神識觀無涯之注記必如是則
閲之心目視聽告勞書之簡編繕冩不給嗚呼茍自古
(一脱/古字)著述其皆若此也則知李斯之設坑穽董卓之成
帷葢雖其所行多濫終亦有可取焉(有激/之辭)
　按觀兩傳所録詭辭其人諒不得為純臣矣但袁充
　無别見若劭則平生著述實非一種隋書一概抹煞
　而獨揚其所醜實於史體有乖揚雄著書美新冣穢
　班史不録獨於法言𤣥經書之甚詳是可識去取之
　則也○王劭任北朝史事大概都輯國書不為飾説
　人盡醜之令與袁充同傳顓載蕪篇意顯出於偏抑
　知㡬力與申理言又豈無過激讀者叅取史與史通
　而持平劑量焉庶乎兩見其情矣此論愚於曲筆篇
　頗及之
　王劭袁充兩傳(隋書王劭齊滅入周言上有龍顔戴/干之表上表言符命云云有人於黃)
　(鳯泉得二白石頗有文理遂附致其文為字又撰皇/隋靈感誌文獻皇后崩復上言生天之應按此所録)
　(王劭詭辭也廢袁充字德符陳滅歸國頗解占候領/太史令時將  太子因希㫖觀象言當廢復表奏隋)
　(興已後日景漸長又言上本命與隂陽律吕合者六/十餘條煬帝初充奏曰景逾長即位與堯受命年合)
　(信所謂唐哉皇哉皇哉唐哉者矣按此所録袁充詭/辭也  又按北史房彦謙傳太原王劭北海髙構蓨)
　(縣李綱中山郎茂郎穎河東栁彧薛孺皆一時知名/雅澹之士彦謙並與為友門無雜賔據此卲固名流)
　(所推重也彦謙𤣥齡父/時所稱素儉無私者)
　李斯坑穽(史記秦紀丞相斯請史官非秦記皆燒之/非博士官所職天下敢有藏諸書百家語)
　(者􁀒詣守尉雜燒之使御史悉案問諸生諸/生傳相告引四百六十餘人皆阬之咸陽)
　董卓帷葢(後漢儒林傳序初光武遷洛陽經牒秘書/載之二千餘兩及董卓移都自辟雍東觀)
　(蘭臺石室宣明鴻都諸藏競共割散其縑帛圖書大/則連為帷葢小迺制為縢囊王允所收而西裁七十)
　(餘乗長安之/亂一時焚蕩)
案隋史譏王君懋撰齊隋二史(舊有/其字)叙録煩碎(此處當/補及其)
(自編隋書仍復蕪辭不翦云/云方得文義清劃行本缺)至如劉臻還宅訪子方知
王劭思書為奴所侮此而畢載為失更多可謂尤而効
之罪又甚焉者矣
　按此復抽論令狐隋書之猥雜也節首譏王君懋等
　句止是挑筆若其脱句不補㡬不知此條何指
　劉臻還宅(隋書本傳臻字宣摯位儀同三司臻性多/忘有劉訥亦仕儀同臻欲尋訥謂從者曰)
　(汝知劉儀同家乎從者不知謂臻還家于是引之而/去既扣門臻尚未悟據鞍大呼曰劉儀同可出矣其)
　(子迎門臻驚曰汝亦來耶其子/曰此是大人家顧盼久之方悟)
　王劭思書(隋書本傳劭篤好經史用思既專性頗恍/惚每至對食閉目凝思盤中之肉輙為僕)
　(從所噉劭弗之覺唯責肉少數罰厨人厨人/以白劭劭依前閉目伺而獲之其專固如此)
　
　
　
　
　
　
　
　
　
　
　
　
　
　史通通釋卷十七
欽定四庫全書
　史通通釋卷十八　　　　　無錫浦起龍撰
　　外篇
　　　雜説下(第八○二/十五條)
　　　諸史(六條○前二篇皆循代分條此/六條錯舉立説故統曰諸史)
夫盛服飾者以珠翠為先工繢事者以丹青為主至若
錯綜乖所分布失宜則綵絢雖多巧妙不足者矣釋(數/語)
(總為公孫靈運兩傳贊論/作挈  王本此處截條非)觀班氏公孫𢎞傳贊直言漢
之得人盛於武宣二代至於平津善惡寂蔑(滅/通)無覩持
論如是其義靡聞必矜其美辭愛而不棄則宜微有改
易列於百官公卿表後庶尋文究理頗相附㑹以茲編
録不猶愈乎釋(此言公孫傳贊闌及得人/也  王本此處又截條非)又沈侯謝靈
運傳論全説文體備言音律此正可為翰林之補亡流
别之總説耳(原注李充撰翰林論/摯虞撰文章流别集)如次諸史傳實為乖
越釋(此言靈運傳論/泛談文體也)陸士衡有云離之則雙美合之則
兩傷信矣哉釋(此所引言總束兩贊論之逾/分  此下舊皆連後條非)
　按類舉兩傳贊論皆屬史家變體正見作手化裁用
　此為譏太煞印板矣然設移班贊為公卿表跋取沈
　論作流别弁言固自位置得所道可兩行者多此類
　○此條當與編次篇尾論彚商
　公孫𢎞傳贊(見編次篇按彼言冝居武宣紀末此言/冝列公卿表後兩論皆通可見印板之)
　(中亦具化/裁之用)
　謝靈運傳論(其略曰六義所因四始攸繫屈宋導於/前賈馬振於後王劉揚班崔蔡之徒異)
　(軌同奔建安曹氏緯文被質自漢至魏文體三變原/其飈流所始莫不同祖風騷降及元康潘陸特秀自)
　(建武暨於義熙仲文革孫許之風叔源變太元之氣/爰逮宋代靈運興㑹標舉延年體裁明密夫五色相)
　(宣八音協暢若前有浮聲則後/須切響妙逹此㫖始可言文)
其有事可書而不書者不應書而書者至如班固叙事
㣲小必書至髙祖破項垓下斬首八萬曾不涉言李齊
(李百藥/北齊書)於後主紀則書幸於侍中穆提婆第於孝昭紀
則不言親戎以伐奚於邊疆小寇無不畢紀如司馬消
難擁數州之地以叛曾不挂言略大舉(一作/存)小其流非
一(此下舊連/後段非)
　按此條專論可書不應書者舉小大相反為言但其
　中有摘論未允處詳具注内
　垓下斬首八萬(史記髙紀叙項羽敗垓下時云使騎/將灌嬰追殺項羽東城斬首八萬遂)
　(略定楚地漢書髙紀但云灌嬰追斬羽東城楚地悉/定按漢書削去斬首八萬句於本朝開創殺戮不盡)
　(其辭非大失也所惜者是時淮隂侯先却後乘出竒/决勝乃其最後一畨兵陣妙用史公不置於本傳而)
　(補見於此班乃并/沒去之為闕事耳)
　幸提婆第(北齊恩倖傳穆提婆本姓駱母陸令萱入/掖庭後提婆改姓穆氏按後主紀但書以)
　(領軍穆提婆為尚書左僕射而無幸其第之文并穆/后及提婆傳亦不及幸第事史通所云未詳何據)
　親戎伐奚(按孝昭紀皇建元年帝親戎北討庫莫奚/出長城虜奔遯分兵致討大獲牛馬據此)
　(則事已入紀矣而史通/以為不言亦未詳何意)
　司馬消難(司馬子如傳子消難尚髙祖女為北豫州/刺史鎭武牢與公主情好不睦公主訴之)
　(懼罪遂招延鄰敵走關西按消難於齊事盡此周書/本傳消難入朝授大將軍從東伐隋文輔政消難以)
　(所管九州八鎭質於陳尋歸陳陳以為都督九州八/鎭車騎將軍後又還關中按消難固反覆子而所云)
　(擁數州地乃入周後事非在齊事也其人應列周史/而名挂齊史者縁父及之也史通以為百藥病亦非)
昔劉勰有云自卿淵(舊誤/作雲)已前多役才而不課學向雄
(文心作/雄向)已後頗引書以助文然近史所載亦多如是故
雖有王平所識僅通十字霍光無學不知一經而述其
言語必稱典誥良由才乏天然故事資虚飾者矣釋(首/層)
(以引書助文領起大意○一本/此四行截附前條不連下段非)案宋書稱武帝入關以
鎭惡不伐逺方馮異於渭濱遊覽追思(一作/想)太公夫以
宋祖無學愚智所委(一作/悉)安能援引古事以酬荅羣臣
者乎斯不然矣(此句一本有重句○渭濱熟事/何人不知以此判宋武亦失平)釋(此層/亦引)
(下之文其所/主在周書也)更(一作/又)有甚於此者覩周齊二國俱出隂
山必言類互鄉則宇文尤甚(原注案王劭齊志宇文公/呼髙祖曰漢兒夫以獻武)
(音詞未變胡俗王宋所載其鄙甚多矣周帝仍稱之以/華夏則知其言不逮於齊逺矣按獻武即齊神武也音)
(詞舊誤作晉嗣稱/之舊作因之亦誤)釋(四句周齊並/提意側在周)而牛𢎞(作周/史)王劭(作/齊)
(志/)並掌䇿書其載齊言也則淺俗如彼其載周言也則
文雅若此夫如是何哉非兩邦有夷夏之殊由二史有
虚實之異故也釋(此層舉周齊二史相衡見周/史偏多雅句必非本語矣)夫以記
宇文之言而動遵經典多依史漢(原注周史述太祖論/梁元帝曰蕭繹可謂)
(天之所廢誰能興之者乎又宇文測為汾州或譖之太/祖怒曰何為間我骨肉生此貝錦此並六經之言也又)
(曰榮權吉士也寡人與之言無二此則三國志之辭也/其餘言皆如此豈是宇文之語耶又案裴政梁太清實)
(録稱元帝使王琛聘魏長孫儉謂宇文曰王琛眼睛全/不轉公曰瞎奴使癡人來豈得怨我此言與王宋所載)
(相類可謂真宇文之/言無媿於實録矣)此何異莊子述鮒魚之對而辯類
蘇張賈生叙鵩鳥之辭而文同屈宋施於寓言則可求
諸實録則否矣釋(自此層以下專斥周史之/多飾○一本此處截分非)世稱近史
編語(原注謂言/語之語也)唯周多美辭夫以博採古文而聚成今
説是則俗之所傳有雞九錫酒孝經房中志醉鄉記或
師範五經或規模三史雖文皆雅正而事悉虚無豈可
便謂南董之才宜居班馬之軄也釋(末就時論之稱周/史者折之○舊本)
(此處連/下條非)
　按此亦言語等篇一派話頭即是前卷論周史一條
　注脚通節之㫖總貫在引書助文四字中唐史訾鄭
　餘慶奏議類用古語人誚其不適時意正類此○鮒
　魚鵩鳥猶前云聽雀聞牛也頗涉惡道如栁州與韋
　中立書雪與日豈有過哉顧吠者犬耳此種揶揄鄙
　心不喜
　卿淵二句(本文心才/略篇文)
　僅通十字(蜀志王平傳平字子均生長戎旅手不能/書其所識不過十字而口授作書皆有意)
　(理/)
　霍光無學(霍光傳贊光不學/亡術闇於大理)
　鎮惡方馮異(南史王鎮惡傳鎮惡猛之孫也宋武帝/北伐以鎮惡領前鋒及陷長安於灞上)
　(迎武帝帝勞之謝曰此明公之威諸將之力鎮惡何/功之有焉帝曰卿欲學馮異耶後漢馮異傳每所止)
　(舎諸將並坐論功異獨屏/樹下軍中號曰大樹將軍)
　渭濱思太公(南史宋武帝紀帝至渭濱嘆曰此地寧/復有吕望耶鄭鮮之曰明公以旰日待)
　(士豈患海/内無人)
　宋祖無學(鄭鮮之傳帝少事軍旅不涉經學時或談/論進難帝時有慙恧裴昭明傳昭明罷郡)
　(無宅帝曰我不讀書/不知古人誰可比之)
　鮒魚之對(莊子外物篇莊周顧視車轍中有鮒魚焉/曰我東海之波臣也君豈有升斗之水而)
　(活我哉周曰我且激西江之水以迎子可乎鮒魚/忿然作色曰君乃言此曽不如索我於枯魚之肆)
　鵩鳥之辭(賈誼鵩鳥賦鵩鳥歎息舉首/奮翼口不能言請對以臆)
　雞九錫等(王訓故袁淑俳諧記有雞九錫文皇甫松/著酒孝經房中志王績著醉鄉記困學紀)
　(聞雞九錫封/浚稽山子)
自梁室云季雕蟲道長(原注謂太/清已後)平頭上尾尤忌於時
對語儷辭盛行於俗始自江外被於洛中而史之載言
亦同於此(原注何之元梁典稱議納侯景髙祖曰文叔/得尹遵之降而隗囂滅安世用羊祜之言而)
(孫皓平夫漢晉之君事殊僣盜梁主必不捨其諡號呼/以字名此由須對語儷辭故也又姚最梁後略稱髙祖)
(曰得既在我失亦在予不及子孫知復何恨夫變我稱/予互文成句求諸人語理必不然此由避平頭上尾故)
(也又簫韶太清記曰温子昇永安故事言爾朱世隆之/攻沒建業也怨痛之響上徹天閽酸苦之極下傷人理)
(此皆語非簡要而徒積字成文並由趨聲對之為患也/或聲從流靡或語須偶對此之為害其流甚多○尹遵)
(或作王郎或作王遵並非字名舊作姓名皆/語舊作語皆趨聲對舊作避聲對今皆刋正)假有辨如
酈叟吃若周昌子羽修飾而言仲由率爾而對莫不拘
以文禁一概而書必求實録多見其妄矣
　按此原平頭對語之習盛於梁代也然公自言之乃
　自襲之何耶豈謂施於文則可施於史不可耶○我
　予互句對推之稱人季漢已肈其端臧洪書與陳琳
　曰足下徼利於境外吾子託身於盟主是也輙讀而
　病之
　平頭上尾(南史陸厥傳厥好為文章沈約謝朓王融/類相推轂汝南周顒善識聲韻皆用宫商)
　(將平上去入四聲制韻有平頭上尾􁑌腰鶴䣛五字/之中音韻悉異兩句之内角徴不同世呼為永明體)
　(詩苑類格沈約云詩病有八平頭上尾蜂腰/鶴䣛大韻小韻旁紐正紐唯上尾鶴䣛最忌)
　辨如酈叟(漢酈食其傳贊髙祖以征伐定天下而縉/紳之徒騁其知辯並成大業酈生自匿監)
　(門待主/然後出)
　吃若周昌(史記周昌傳髙帝欲廢太子昌為人吃又/盛怒曰臣口不能言然臣期期知其不可)
　(陛下即欲易太子/然臣期期不奉詔)
夫晉宋已前帝王傳授始自錫命終於登極其間牋䟽
欵曲詔䇿頻煩雖事皆偽跡言並飾讓猶能備其威儀
陳其文物俾禮容可識朝野具瞻逮於近古我則不暇
至如梁武之居江陵齊宣之在晉陽或文出荆州假稱
宣德之令(原注江陵之去建業地濶數千餘里宣德/皇后下令旬日必至以此而言其偽可見)或
書成并部虚云孝靖之勅(原注北齊文宣帝將受魏禪/宻撰錫讓勸進斷表文詔入)
(奏請署一時頓盡則知無復前後節文等/差降殺也○此注舊編在後注之下誤)凡此文誥本
不施行必也載之起居編之國史豈所謂撮其機要翦
截浮辭者哉但二蕭陳隋諸史通多此失(原注晉魏及/宋自創業後)
(稱公王即帝位皆數十年間事也夫功德日盛稍進累/遷足驗禮容不欺揖遜無失自齊梁已降稱公王及即)
(帝位皆不出旬月之中耳夫以/迫促如是則於禮儀何有者哉)唯王劭所撰齊志獨無
是焉(舊本此處/連下條非)
　按此斥南北晚近諸朝自撰錫禪文詔月日以㡬史
　皆載之愈形其偽王志獨無髙出諸史也
　文出荆州(南史梁武紀齊南康王即帝位於江陵遙/廢東昏為涪陵王以帝加征東軍鎮石頭)
　(王珍國斬東昏二年正月進帝為梁公備九錫二月/進爵為王三月丙辰齊帝下詔禪位四月辛酉宣德)
　(皇后令曰西詔至憲章前代敬/禪神器於梁明可臨軒授璽紱)
　書成并部(通鑑渤海髙德政善圖䜟勸髙洋受禪洋/還晉陽令左右陳山提齎事條并宻書與)
　(楊愔山提至鄴愔即召太常卿邢劭等撰儀注秘書/監魏收草九錫禪讓勸進諸文洋至鄴孝靖禪位於)
　(齊/)
夫以暴易暴(舊作以暴易古/一作以累易古)古人以為嗤如彦淵之改
魏收也以非易非彌見其失矣而撰隋(舊衍/文字)史者稱澹
大矯收失者何哉且以澹著書方於君懋豈唯其間可
容數人而已史臣美澹而譏劭者(原注隋史毎論皆云/史臣曰今故因其成)
(事呼為/史臣)豈所謂通鑒乎語曰蟬翼為重千鈞為輕其斯
之謂矣
　按此所主在魏書而所刺在魏澹與上條文義不相
　䝉王劭特帶衡之耳故分擘冝穩○詳諸史諸條皆
　有承轉語助本一片文字後人見頭緒紛出遂離立
　之取便循覽未為害事無如當連反斷當斷反連老
　杜詩云海圖坼波濤舊繡移曲折閲之令人目迷細
　意分張頗煩裁緝
　　　别傳(九條○所舉皆非/國史故􁎉别傳)
劉向列女傳云夏姬再為夫人三為王后夫為夫人則
難以驗也為王后則斷可知矣釋(三為王后是/駮案主句)案其時
諸國稱王唯楚而已如巫臣諌莊將納姬氏不言曾入
楚宫則其為后當在周室葢周德雖衰猶稱秉禮豈可
族稱姬氏而妻厥同姓者乎且魯娶於呉謂之孟子聚
麀之誚起自昭公未聞其先已有斯事禮之所載何其
闕如(原注雜記曰夫人之不命/於天子自魯昭公始也)又以女子一身而作嬪
三代求諸人事理必不然釋(已上言春秋/時無其事)尋夫春秋之
後國稱王者有七葢由向誤以夏姬之生當夫戰國之
世稱三為王后者謂歴嬪七國諸王挍以年代殊為乖
刺釋(此言戰國/時無其人)至於他篇兹例甚衆故論楚也則昭王
(當云/平王)與秦穆同時言齊也則晏嬰居宋景之後(原注列/女傳曰)
(齊傷槐女景公時人謂晏子曰昔宋景公/時大旱三年夫謂宋景為昔即居其後矣)今粗舉一二
其流可知釋(節尾推/類言之)
觀劉向對成帝稱武宣行事世傳失實事具風俗通其
言可謂明鑒者矣釋(首借劉向自/言挑起議論)及自造洪範五行及
新序説苑列女神仙諸傳而皆廣陳虚事多構偽辭非
其識不周而才不足葢以世人多可欺故也嗚呼後生
可畏何代無人而輙輕忽若斯者哉夫傳聞失真書事
失實葢事有不獲已人所不能免也至於故為異説以
惑後來則過之尤甚者矣釋(已上掲一欺字為後文作/冒○舊本此處截條非是)
案蘓秦答燕易王稱有婦人將殺夫令妾進其藥酒妾
佯僵而覆之又甘茂謂蘓代(或譌/作氏)云貧人女與冨人女
㑹績曰無以買燭而子之光有餘子可分我餘光無損
子明此並戰國之時遊説之士寓言設理以相比興及
向之著書也乃用(一作/因)蘓氏之説為二婦人立傳定其
邦國加其姓氏以彼烏有持為指實何其妄哉釋(此段/摘出)
(二傳以/實其欺)又有甚於此者至如伯竒化鳥對吉甫以哀鳴
宿瘤隱形干齊王而作后此則不附於物理者矣復有
懐嬴失節目為貞女劉安覆族定以登仙立(一作/夫)言如
是豈顧丘明之有傳孟堅之有史哉釋(末又類/舉其失)
　按已上二條並糾劉向也前條言年世舛譌後條言
　事理傅㑹
　夏姬(左傳成二楚之討陳夏氏也莊王欲納夏姬申/公巫臣曰不可君召諸侯以討罪也今納夏姬)
　(貪其色也君其/圖之王乃止)
　昭王秦穆同時(即申左篇秦穆女為荆平夫人事/兩引俱誤作昭王彼篇已刋正)
　晏嬰居宋景後(列女傳齊傷槐衍之女名婧景公有/所愛槐令曰傷槐者刑於是衍醉而)
　(傷槐景公且加罪焉婧懼乃造晏嬰之門曰昔者宋/景公時大旱卜以人祀景公曰必以人祀寡人請自)
　(當之今殺婧之父鄰國皆謂君愛樹而賊人其可/乎郭評宋景公頭曼在齊景公杵臼後三十餘年)
　世傳失實(風俗通正失成帝問文帝治天下孰與孝/宣皇帝劉向曰世之毁譽莫能得實審形)
　(者少随聲者多世間言文帝祭代東門期日再中集/上書囊為帷粟一升一錢凡此皆俗人妄傳言過其)
　(實/)
　進藥酒(戰國燕䇿有逺為吏者其妻私人其夫且歸/私者憂之其妻曰勿憂也吾已為藥酒待之)
　(矣後二日夫至妻使妾奉巵酒進之妾知其為藥酒/也進之則殺主父言之則逐主母乃陽僵棄酒列女)
　(傳周主忠妾者周大夫妻之媵妾也大夫/仕於周其妻淫於鄰人其下文略與䇿同)
　分餘光(史記甘茂傳貧人女與冨人女㑹績曰子可/分我餘尤云云列女傳齊女徐吾者東海貧)
　(婦人也與鄰婦李吾㑹燭夜績徐吾燭數/不屬李吾曰請無與夜也徐吾曰云云)
　伯竒化鳥(陳思王令禽惡鳥論昔尹吉甫用後妻之/䜛殺孝子伯竒吉甫後悟追傷伯竒出見)
　(鳥鳴聲噭然吉甫動心曰伯勞乎乃其音尤切吉甫/曰伯勞乎是吾子棲吾輿非吾子飛勿居鳥尋聲而)
　(棲於葢按史通所糾乃謂劉向書也而今本説苑新/序皆不見斯事曾鞏二書序云新序三十篇隋唐之)
　(世尚為全書今可見者十篇而已説苑二十篇崇文/總目存者五篇又間得者十有三篇然則所糾皆在)
　(亡篇/歟)
　宿瘤隱形(郭注宿瘤無隱形事列女傳宿瘤女者齊/東郭採桑之女也項有大瘤故號宿瘤閔)
　(王出遊百姓盡觀宿瘤採桑如故王曰竒女也遂以/為后黃本補注新序云齊有婦人極醜無雙號曰無)
　(鹽女自詣宣王曰竊甞喜隱王曰試一行之言未卒/忽然不見宣王大驚是隱形乃無鹽事非宿瘤也按)
　(事亦見列女傳又謂女號/鍾離春無鹽乃其邑名)
　懐嬴(郭注懐嬴秦穆公女也初事晉懐公圉後事晉/文公重耳故曰失節按列女傳不及妻晉文事)
　劉安(按漢書淮南王安謀反被誅而以為仙/去者葛洪神仙傳有之亦不見劉向書)
揚雄法言好論司馬遷而不及左丘明常稱左氏傳唯
有品藻二言而已是其鑒物有所不明者也且雄哂子
長愛竒多雜(一作/新非)又曰不依仲尼之筆非書也自序又
云不讀非聖之書然其撰甘泉賦(當云羽/獵賦)則云鞭宓妃
云云劉勰文心已譏(一作/議)之矣然則(作然/而用)文章小道無
足致嗤觀其蜀王(或作/主)本紀稱杜魄化而為䳌荆屍變
而為鼈其言如是何其鄙哉所謂非言之難而行之難
也
　按此條折揚子也即以其言還折之○賦家誇威飾
　事宛虹入軒元𠖇困野何嫌荒誕著書則不可
　品藻二言(法言重黎篇或問周官曰立事左氏曰/品藻太史遷曰實録按二言者二字也)
　愛竒多雜(君子篇仲尼多愛愛義也子長多愛愛竒/也問神篇或曰淮南太史公者其多知歟)
　(曷其雜也曰雜乎雜人病以/多知為雜唯聖人為不雜)
　鞭宓妃(王訓故揚雄羽獵賦云鞭洛水之宓妃子餉/屈原與彭胥劉勰文心夸飾篇云子雲挍獵)
　(鞭宓妃以餉屈原孌彼洛神既/非冈兩而虚用濫形不其踈乎)
　杜魄荆屍(王訓故揚雄蜀王本紀云荆人鼈令死屍/化隨江水上至成都是蜀王杜宇杜宇立)
　(以為相杜宇號望帝自以德不如鼈令以其國禪之/又説文成都記云望帝死其魄化為鳥名曰杜䳌路)
　(史餘論鱉水名也亦作鄨縣在/牂牁故知㡬以子雲之説為妄)
夫十室之邑必有忠信欲求不朽𢎞之在人何者交阯
逺居南裔越裳之俗也(士燮所/産地)敦煌僻處西域昆戎之
鄉也(劉昞所/産地)求諸人物自古闕載葢由地居下國路絶
上京史官注記所不能及也既而士燮著録劉昞裁書
則磊落英才粲然盈矚者矣向使兩賢不出二郡無記
彼邊隅之君子何以取聞於後世乎是知(一誤/作非)著述之
功其力大矣豈與夫詩賦小技挍其優劣者哉
　按此條人文互表士燮劉昞皆生長偏陲而人因文
　顯見著述家功用宏長
　士燮(吴志士燮傳燮字彦威蒼梧人官交阯太守中/國士人徃依避難陳國袁徽與荀彧書曰交阯)
　(士府君學問優博逹於從政官事小闋玩習書傳春/秋左氏傳尤有師説意思甚宻尚書兼通古今大義)
　(今欲條左氏尚書長/義上之其見稱如此)
　劉昞(其人見㸃煩篇其/所著書見論贊篇)
自戰國已下詞人屬文皆偽立客主假相詶答至於屈
原離騷辭稱遇漁(一譌/漢)父於江渚宋玉髙唐賦云夢神
女於陽臺夫言並文章句結音韻以兹叙事足驗憑虚
而司馬遷習鑿齒之徒皆採為逸事編諸史籍疑誤後
學不其甚邪必如是則馬卿逰梁枚乗譖其好色曹植
至洛宓妃覩於巖畔撰漢(舊脱漢字/黃本補)魏史者亦冝編為
實録矣
　按此闢屈原列傳之採録漁父辭漢晉春秋之援證
　神女事也别傳一科不涉史乗而此條夹入二史頗
　嫌為例不純亦縁此下連舉寓言假之起例耳
　漁父(王逸注序漁父者屈原之所作也漁父/避俗時遇屈原怪而問之遂相應答)
　神女(髙唐賦昔者先王甞逰髙唐夢一婦人去而辭/曰朝為行雲暮為行雨朝朝暮暮陽臺之下楚)
　(襄王使玉賦髙唐/之事又作神女賦)
　馬卿好色(相如美人賦相如逰梁梁王恱之鄒陽譖/之曰相如服色妖麗遊王後宫王察之乎)
　(王問相如子好色乎相如曰臣不好色也臣氣服於/内心正於懐信誓旦旦秉志不囬按枚鄒互異有誤)
　曹植至洛(曹植洛神賦余從京城言歸東藩容與乎/陽林流盼乎洛川於是精移神駭忽焉思)
　(散覩一麗人/於巖之畔)
　宓妃(黃補注漢書音義如淳曰宓妃/宓羲氏之女也死洛水為洛神)
嵇康撰髙士傳取莊子楚辭二漁父事合成一篇夫以
園吏之寓言騷人之假說而定為實録斯已謬矣况此
二漁父者較年則前後别時論地則南北殊壤而輙併
之為一豈非惑哉茍如是則蘇代所言雙擒蚌鷸伍胥
所遇渡水蘆中斯並漁父善事亦可同歸一録何止揄
袂緇帷之林濯纓滄浪之水若斯而已也(蘓代至末四/十七字舊本)
(作細書其原文别有四十三字大意略同葢是兩本互/異之文非注也今按本書體裁駢者為稱故轉用之仍)
(録原文於左傳蘇代所言雙擒蚌鷸此亦漁父之一事/何不同書於  乎必惟取揄𬒮緇帷之林濯纓滄浪之)
(水彌見其未學也此舊本/此下連後條郭本  處截)
莊周著書以寓言為主嵇康述髙士傳多引其虚辭至
若神有混沌編諸首録茍以此為實則其流甚多至如
鼃鼈競長蚿蛇相憐鷽(莊子/作學)鳩笑而後言鮒魚忿以作
色向使康撰幽明録齊諧記(一衍/怪字)並可引為真事矣夫
識理如此何為而薄周孔哉
　按已上二條並糾中散書也舊本聨為一通鬬橁未
　緻前論中壘亦分條矣援而例之可無合糅
　二漁父(莊子漁父篇孔子逰於緇帷之林絃歌鼓琴/奏曲未半有漁父者下船而來鬚眉交白被)
　(髪揄袂行原以上距陸而止左手據䣛右手持頤以/聽曲終  楚辭漁父篇漁父莞爾而笑鼔枻而去歌)
　(曰滄浪之水清兮可以濯吾纓滄浪之/水濁兮可以濯吾足遂去不復與言)
　擒鷸蚌(戰國燕䇿趙且伐燕蘇代為燕謂趙王曰臣/過易水蚌方出曝而鷸啄其肉蚌合而箝其)
　(喙鷸曰今日不兩明日不兩即有死蚌蚌亦曰今日/不出明日不出即有死鷸不肻相舍漁者并擒之天)
　(禄識餘兩謂闢口或改兩作雨/愚謂作雨者不惟失義且失韻)
　渡蘆中(吴越春秋伍員奔吴至江漁父渡之有饑色/曰為子取餉子胥乃潛身深葦之中有頃父)
　(來而呼之曰蘆中人蘆中人豈非窮士乎子胥出應/食畢曰請丈人姓字漁父曰今日凶凶兩賊相逢何)
　(用姓/字為)
　混沌(莊子應帝王南海之帝為鯈北海之帝為忽中/央之帝為混沌鯈與忽時相遇於混沌之地混)
　(沌待之甚善鯈與忽謀報混沌之德曰人皆有七竅/以視聽食息此獨無有甞試鑿之日鑿一竅七日而)
　(混沌死按與/言語篇各意)
　其流甚多(秋水篇埳井之鼃謂東海之鼈曰吾跳梁/乎井幹之水入休乎缺甃之崖此亦至矣)
　(夫子奚不時來觀乎東海之鼈左足未入右䣛已縶/於是鼃聞之規規然自失也又蚿憐蛇蛇憐風蚿謂)
　(蛇曰吾以衆足行而不及子之無足何也蛇曰夫天/機之所動何可易邪吾安用足哉又鷽鳩見逍遙逰)
　(又鮒魚/見前)
　薄周孔(嵇康絶交書自惟至熟有必不堪者七甚不/可者二每非湯武而薄周孔在人間不止此)
　(事㑹顯世教所不/容此甚不可一也)
杜元凱撰列女記博採經籍前史顯録古老明言而事
有可疑猶闕而不載斯豈非理存雅正心嫉邪僻者乎
君子哉若人也長者哉若人也(一本下連/李陵集非)
　按此借元凱書指出著書正令曰顯録明言有疑猶
　闕卓哉當為輓近世掩襲作偽者一提其耳
　列女記(預本傳撰女記讚當時論者謂文義質直/隋經籍志女記十卷杜預撰在雜傳類)
李陵集有與蘇武書詞采壯麗音句流靡觀其文體不
類西漢人(一無/人字)殆後來(一脫/來字)所為假稱陵作也遷史(舊/本)
(此二字誤入/以焉之下)缺而不載良有以焉編於李集(舊誤/作傳)中斯
為謬矣(一本無/此二句)
　按决陵此書為假作具眼在坡老之前可悟此老非
　不知文者○海虞王侍御峻為余言子瞻疑此書出
　齊梁人手恐亦彊坐江文通上建平王書已用少卿
　搥心之語豈以時流語作典故哉當是漢季晉初人
　擬為之
　　　雜識(十條○識舊作說按雜說乃篇之總名豈/以科别之名混之雜識猶言雜記也或讀)
　　　　(作入聲遂以音/譌轉作說字耳)
夫自古(舊有/之字)學者談稱(一作/講)多矣精於公羊者尤憎左
氏習於太史者(一多/則字)偏嫉孟堅夫能以彼所長而攻此
所短持此之是而述彼之非兼善者鮮矣(此言各是其/所是  一本)
(此處/截條)又(一無/又字)觀世之學者或躭翫一經或專精一史談
春秋者則不知宗周既隕而人有六雄論史漢者則不
悟劉氏云亡而地分三國亦猶武陵隱士滅(一作/遁)迹桃
源當此晉年猶謂暴秦之地也釋(此言舉一/而廢百)假有學窮
千載書總五車見良直而不覺其善逢牴牾而不知其
失葛洪所謂藏書之箱箧五經之主人而夫子有云雖
多亦安用為其斯之謂也釋(此言徒多者漫無主/見○一本誤合下條)
　按此條謂讀書顓泥一家局䕶偏遺自亦一病至若
　博涉羣書而胸迷蒼素又為徒讀矣葢首條泛舉之
　文
　桃源(陶靖節集晉太元中武陵人捕魚為業縁溪行/忽逢桃花林夹岸數百步林盡水源便得一山)
　(山有小口便捨舟從口入初極狭復行豁然開朗屋/舍儼然阡陌交通其中男女衣著悉如外人見漁人)
　(乃大驚問所從來具荅之自云先世避秦時亂率妻/子邑人來此絶境問今是何世乃不知有漢無論魏)
　(晉/)
夫鄒好長纓齊珍紫服斯皆一時所尚非百王不易之
道也至如漢代公羊擅名三傳晉年莊子髙視六經今
並挂壁不行綴(一作/贅非)旒無絶(二句依郭本所定舊本/挂誤作蛙旒誤作緝)豈
與夫春秋左氏古文尚書雖暫廢於一朝終獨髙於千
載挍其優劣可同年而語哉
　按集内尚書春秋徃徃連舉此條持論莊慤可證向
　諸疑惑果非質言
　長纓紫服(文選任彦升䇿秀才文云紫衣賤服猶化/齊風長纓鄙好且變鄒俗善注韓子曰鄒)
　(君好長纓左右皆服長纓甚貴鄒君患之左右曰君/好服之百姓亦多服是故貴鄒君因斷其纓而出國)
　(中皆不服又齊桓公好服紫一國盡服紫當時十素/不得一紫公患之管仲曰君欲止之何不自誡勿衣)
　(也公曰諾於是/境内莫衣紫也)
夫書名竹帛物情所競雖(舊作/維)聖人無私而君子亦黨
葢易之作也本非記事之流而孔子繫辭輙盛述顔子
稱其殆庶雖言則無媿事非虚美亦由視予猶父門人
日親故非所要言而曲垂編録者矣釋(一層興/起後文)既而揚
雄寂寞師心典誥至於童烏稚子蜀漢諸賢(原注謂嚴/李鄭司馬)
(之徒按鄭/舊作栁)太𤣥(二字帶筆𤣥/主數不衡人)法言恣加襃賞雖内舉不
避而情有所偏者焉釋(又一層興/起後文)夫以宣尼叡(同/睿)哲子
雲參聖在於著述不能忘私則自中庸以降抑可知矣
如謝承漢書偏黨吴越魏收代史盛誇胡塞復焉足怪
哉釋(所嗤者/在此)
　按此本為謝魏偏怙而發多事牽扯烘託以自取譏
　集中授人口實處皆然
　童烏(法言問神篇育而不苖者吾家之童烏乎/九齡而與我𤣥文注童烏子雲之子也)
　蜀漢諸賢(問明篇蜀莊沈𠖇蜀莊之才之珍也不作/茍見不治茍得吾珍莊也居難為也按莊)
　(即注之所謂嚴即嚴君平也淵騫篇或問子蜀人也/請人曰有李仲元者人也不夷不惠可否之間也見)
　(其貌者肅如也聞其言者愀如也觀其行者穆如也/問神篇谷口鄭子真不屈其志而耕乎巖石之下名)
　(震於京師按谷口漢中地與所云蜀漢恰合舊作栁/不知何人雄書亦無定誤君子篇必也儒乎文麗用)
　(寡長/卿也)
　子雲參聖(語本陸績述𤣥/已具自叙篇注)
子曰女為君子儒無為小人儒儒誠有之史亦冝然葢
左丘明司馬遷君子之史也吴均魏收小人之史也其
薫蕕不類何相去之逺哉
　按史而以君子小人命之竒情確品此豈於文句間
　求之○向來申左乙馬人或以過分疑之觀此可以
　融通前説矣
禮云禮云玉帛云乎哉史云史云文飾云乎哉何則(一/有)
(修/字)史者固當以好善為主嫉惡為次若司馬遷班叔皮
史之好善者也晉董狐齊南史史之嫉惡者也必兼此
二者而重之以文飾其唯左丘明乎自茲已降吾未之
見也
　按好善嫉惡兩言分品亦確
夫所謂直筆者不掩惡不虚美書之有益於襃貶不書
無損於勸誡但舉其宏綱存其大體而已非謂絲毫必
録𤨏細無遺者也如宋孝王王劭之徒其所記也喜論
人帷簿(箔/通)不修言貌鄙事訐以為直吾無取焉(王本連/下條)
　按宋與王皆劉氏所盛稱者於此仍無恕辭可知胸
　中不設封府異夫黨枯䕶朽輩人
夫故立異端喜造竒說漢有劉向晉有葛洪近者沈約
又其甚(一作/比)也後來君子幸為詳焉
　按向洪書雜家也休文書正史也故曰又甚
昔魏史(二字/有疑)稱朱異(二字亦/恐誤)有口才摯虞有筆才故知
喉舌翰墨其辭本異而近世作者撰彼口詞同諸筆文
斯皆以元瑜孔璋之才而處丘明子長之任文之與史
何相亂之甚乎
　按此亦史體尚質之㫖
　口才筆才(吴志朱異字季文注文士傳曰異童少徃/見朱據據曰為我賦一物乃坐異賦弩曰)
　(南嶽之幹鍾山之銅應機命中獲隼髙墉成而後坐/王訓故王隱晉書云摯虞與太叔廣名位略同廣長)
　(口才虞長筆才廣談虞不能對退筆難廣廣不能荅/按此見世說文學篇注而朱異賦物不言自口其本)
　(傳亦不稱其口才史通所稱/或即二書之言而誤記耳)
　元瑜孔璋(魏世子丕與吴質書元瑜書記翩翩致足/樂也孔璋表章殊健微為繁富按元瑜阮)
　(禹字孔璋/陳琳字)
夫載筆立言名流今古如馬遷史記能成一家揚雄太
𤣥可傳千載此則其事尤大記之於傳可也至於(一作/如)
近代則不然其有彫蟲末伎短才小說或為集不過數
卷(原注如陳書隂鏗傳云/有集五卷其類是也)或著書纔至一篇(原注如梁/書孝元紀)
(云撰同姓名人録/一卷其類是也)莫不一一(或作/一二)列名編諸傳末(原注/如梁)
(書孝元紀云撰研神記陳書姚察傳云撰西征記辨茗/酪記後魏書劉芳傳云撰周官音禮記音齊書祖鴻勛)
(傳云撰晉祠記凡此書或一卷兩卷而已自餘人有文/集或四卷或五卷者不可勝記故不具列之按此注於)
(梁元複同姓/名録去之)事同七略巨細必書斯亦煩之甚者
　按書貴持擇有多而不足傳者有少而不可没者冝
　勿以卷帙為差次然如注内所列除周官禮記二音
　有關經學餘則𤨏雜居多其書即可留而傳固可不
　具載也○研神辨茗酪撿今本梁陳紀傳原不録恐
　姚氏前别本有之
子曰齊景公有馬千駟死之日人無德而稱焉伯夷叔
齊餓於首陽之下民(一諱一不/諱筆誤)到於今稱之若漢代青
翟劉舍位登丞相而班史無録姜詩趙壹身止計吏而
謝書(謝承/後漢)有傳即其例也今之修史者則不然其有才
德闕如而位宦通顯史臣載筆必為立傳其所(一無/所)記
也止具其生前歴官殁後贈謚若斯而已矣雖其間伸
以状跡粗陳一二么麽恒(一作/常)事曾何足觀始自伯起
魏書迄乎皇家五史(原注五史/謂五代史)通多此體流蕩忘歸史
漢之風忽焉不祀(一作/嗣)者(一無/者字)矣
　按後來諸史恐亦不免奈何假如漢書列傳人不盈
　三百宋史年視西漢稍贏而列傳人至二千四百有
　竒又遼金北人不與焉何古才之難而晚秀之蔚若
　斯其逺耶
　青翟劉舍(漢書申屠嘉傳自嘉死後開封侯陶青桃/侯劉舍柏至侯許昌平棘侯薛澤武强侯)
　(荘青翟商陵侯趙周皆􁗍􁗍㢘謹為丞相/備員而已無所能發明功名著於世者)
　姜詩(按後漢廣漢人姜詩事母至孝永平三年察孝/亷拜中郎除江陽令其事范書具詩妻龎氏傳)
　(中史通不徴范而徵謝/葢謝書則詩自有傳也)
　趙壹(范書亦有傳/見載文篇)
　
　
　
　
　
　
　
　
　
　
　
　
　
　史通通釋卷十八
欽定四庫全書
　史通通釋卷十九　　　　　無錫浦起龍撰
　　外篇
　　　漢書五行志錯誤(第九/)
班氏著志牴牾者多在於五行蕪累尤甚今輙條其錯
繆定為四科一曰引書失宜二曰叙事乖理三曰釋災
多濫四曰古學不精又於四科之中疏為雜目(一作/志非)類
聚區分(一作/别)編之如后
　按是篇彊半撿舉錯誤如所指遺脫複沓淆訛糅雜
　之類皆是至第三科帶糾傅㑹尤為法言
　　　第一科
引書失宜者其流有四一曰史記左氏交錯相併二曰
春秋史記雜亂難别三曰屢舉春秋言無定體四曰書
名去取所記不同
其志叙言之不從也先稱史記周單襄公吿魯成公曰
晉將有亂又稱宣公六年鄭公孫曼滿與王子伯廖語
欲為卿(兩引並在志中上仿増注/所在用便繙撿後  此)案宣公六年自左傳
所載也夫上論單襄則持史記以標首下列曼滿則遺
左氏而無言遂令讀者疑此宣公亦(舊作/上)出史記而不
(或作/下誤)云魯后莫定何邦是非難悟進退無準此所謂史
記左氏交錯相併也
　按春秋以魯紀年誰不知宣公為魯君者然既先列
　他書而踵事續叙則固當於宣公之上加春秋魯三
　字此書法定律也
　單襄吿魯(史記世家周單襄公與晉卻錡卻犫卻至/齊國佐語告魯成公曰晉將有亂三卻其)
　(當之/虖)
　曼滿語(左傳宣六鄭公子曼滿與王子伯廖語欲為/卿伯廖吿人曰無徳而貪其在周易豐之離)
　(弗過之矣間一/歳鄭人殺之)
志云史記成公十六年公㑹諸(舊譌/作齊)侯于周(在志/中上)案成
公者即魯侯也班氏凡説魯之某公皆以春秋為冠何
則春秋者魯史之號言春秋則知公是魯君(一作/公)今引
史記居先成公在下書非魯史而公捨魯名膠柱不移
守株何甚此所謂春秋史記雜亂難别也
　按史記成公四字如何膠并判語如讞然此一事班
　志之誤更不止此附悉注中
　㑹于周(本志史記成公十六年公㑹諸侯于周單襄/公見晉厲公視逺歩髙告公曰晉將有亂魯)
　(侯問天道人故對曰吾非瞽史焉知天道吾見晉君/之容殆必禍者也按此㑹史記周簡王紀及魯晉二)
　(世家皆不載左氏成十六經傳亦不書其文乃在外/傳周語下卷然亦不言成十六年但曰柯陵之㑹云)
　(云是則史記成公以下十三字乃班志自撰之文本/當云國語而誤書史記也又注柯陵之盟在成十七)
　(年杜注柯陵鄭西/地亦非㑹于周也)
案班書為志本以漢為主在於漢時直記其帝號諡耳
至於它代則云某書某國君此其大例也至如叙火不
炎上具春秋桓公十四年次叙稼穡不成直云嚴公(原/注)
(嚴公即莊公也漢避明帝諱故改/曰嚴  注舊在後今移置首見處)二十八年而已(兩引/並在)
(志之/上)夫以火稼之間别書漢莽之事年代已隔去魯尤
踈洎乎改説異端仍取春秋為始而於嚴公之上不復
以春秋建名遂使漢帝魯公同歸一揆必為永例理亦
可容在諸異科事又不爾求之畫一其例無恒(一作/常)此
所謂屢舉春秋言無定體也
　按此所攻在例不畫一故曰屢舉無定體
　火稼之間(本志前言火失其性首舉其文曰春秋桓/公十四年八月壬申御廩災已下厯述火)
　(事至漢平帝末髙祖原廟災明年莽居攝而止其下/更端言稼穡不成乃舉嚴公二十八年冬大水亡麥)
　(禾之文中間隔越甚多其/前春秋二字管不及此也)
案本志叙漢已前事多略其書名至於服妖章初云晉
獻公使太子率師佩之金玦續云鄭子臧好為聚鷸之
冠(在志/中上)此二事之上每加左氏為首夫一言可悉而再
列其名省則都捐繁則太甚此所謂書名去取所記不
同也
　按合前條觀之彼以偶脫春秋為軼例此以連綴左
　氏為冗筆故云去取不同本寧李氏曰古人讀書細
　心一字不肯放過觀此數條可見
　珮金玦(左閔二晉獻公使太子申生帥師公/衣之偏衣佩之金玦後四年申生縊)
　聚鷸冠(左僖二十四鄭子臧好聚鷸/冠鄭文公惡之使盗殺之)
　　　第二科
叙事乖理者其流有五一曰徒發首端不副徴驗二曰
虚編古語討事不終三曰直引時談竟無它述四曰科
條不整尋繹難知五曰標舉年號詳略無準
志曰左氏昭公十五年晉籍談如周葬穆后既除䘮而
燕(傳作宴/下同)叔向曰王其不終乎吾聞之所樂必卒焉今
王一歳而有三年之䘮二焉於是乎與䘮賔燕樂憂甚
矣禮王之大經也一動而失二禮無大經矣將安用之
(在志/中上)案其後七年王室終如羊舌所説此即其效也而
班氏了不言之此所謂徒發首端不副徴驗也
　按前之引言既徴其所料後之書事不要其所終有
　頭無尾故糾之
　三年之䘮二(昭十五六月王太子夀卒秋八月王穆/后崩叔向曰王一歳而有三年之䘮二)
　(焉注天子絶期唯服三年故后雖期通謂之三年顧/炎武日知録禮為長子三年妻䘮雖期年而傳曰父)
　(必三年然後娶逹子之志也是亦有三年之義/愚謂天子自絶期后䘮自三年義本兩行耳)
志云左氏襄公二十九年晉女齊語智伯曰齊髙子容
宋司徒皆將不免子容專司徒侈皆亡家之主也專則
速及侈則將以力斃九月髙子(一作/止)出奔北燕(在志/中上)所
載至此更無他説案左氏昭公二十年宋司徒奔陳而
班氏採諸本傳直寫片言閲彼全書唯徵半事遂令學
者疑丘明之説有是有非女齊之言或得或失此(一多/明字)
所謂虚編古語討事不終也
　按此條李本寧評最明評曰髙止(即髙/子容)華定(即宋/司徒)二
　人並書宜雙收以足前志而單徴髙止此叙事逗漏
　處
　子容專司徒侈(傳髙子容與宋司徒見知伯女齊相/禮賔出司馬侯言於智伯曰二子皆)
　(將不免子容專司徒侈皆亡家之主也專則速及侈/將以其力斃專則人實斃之將及矣杜注為此秋髙)
　(止奔燕昭二十年華定出/奔陳傳按司馬侯即女齊)
志云成帝於鴻嘉永始之載好為微行置私田於民間
谷永諫曰諸侯夢得田占為失國而况王者蓄私田財
物為庶人之事乎(在志/中上)已下弗云成帝悛與不悛谷永
言效與不效諫詞雖具諸(一作/而)事闕如此所謂直引時
談竟無它述者也
　按不書悛不書効斷章取義之書則可也班之此志
　而文惟半至幾成虚設矣
　鴻嘉永始(荀悦漢紀成帝鴻嘉二年行幸雲陽大司/馬音上言陛下即位十五年繼嗣不立而)
　(日夜出遊外有微行之害内有疾病之憂是時谷永/亦上疏諌按成帝十三年改元鴻嘉十七年改元永)
　(始/)
其述庶徴之恒寒也先云釐(釐即僖也有原/注在雜駮篇)公十年冬
大雨雹(今志作雪疑/唐初本作雹)隨載劉向之占次云公羊經曰大
雨雹續書董生之解(在志/中下)案公羊所説與上奚殊而再
列其辭俱云大雨雹而已(一脫/已字)釋(已上專指志中釐公/十年至專壹之政一)
(段而/言)又(一改作/入非)此科始(一脫始字/一作乂字)言大雪與雹繼言殞
霜殺草起自春秋訖(一作/終)乎漢代其事既盡仍重叙雹
災(並在志/中下)分散相離斷絶無趣釋(此層統本志前後起/自劉歆㠯為大雨雪)
(及雨雹殞霜至蜚鳥死/一長片千六百字而言)夫同是一類而限成二條(二句/指釐)
(十/年)首尾紛拏而(舊脱/而字)章句錯糅(此統指/全文)此所謂科條不
整尋繹難知者也
　按此條評家叢刺實未剖疏剖疏之須兩截看前一
　截先舉左氏釐十年合公羊經所言雨雹以為之的
　後一截乃統舉全文謂雪雹霜三者忽彼忽此文不
　歸類始於釐十之前先言桓雪而隨以釐雹間之矣
　其下復間之雪事焉忽又間之霜事焉後又還而述
　雹焉故曰科條不整也評者但摘雹字之訛局於釐
　十年之一事不復從長片章法處加詳是猶覩一指
　而失肩背也　三傳中同經異字如君氏尹氏入郢
　入楚之類未易一二數傳寫不凖流轉靡常而謂子元
　不識雪字雹字恐未足以相服也夫公羊雹而左雪
　亦流轉之譌也則或左經雪而漢志雹又或唐本雹
　而近本雪鈔胥岐迕事所應有且劉向隂盛之解固
　以解雨雪即移為雨雹之解亦豈悖理乎愚故於釐
　十年雨雹注云今作雪疑唐本作雹也
　劉占董解(志釐十年大雨雪劉向以為隂氣盛也公/羊經大雨雹董仲舒以為有所漸脅注隂)
　(氣脅也按劉向所舉/葢左經也左無傳)
　始言繼言(志劉歆以為大雨雪及未當雪而雪及大/雨雹隕霜殺草皆常寒之罰桓八年十月)
　(雪劉董皆有占按此一叚在釐十年左雪公羊雹仲/舒占之前又昭公四年及文帝四景帝中六武帝元)
　(狩元元鼎二三元帝建昭二四陽朔四等年夹志雪/又定公元釐公三及武帝元光四元帝永光元等年)
　(夾志霜又釐公二十九昭公三及武帝元封三宣帝/地節四等年復志雹按此三叚並在釐十年志文之)
　(後/)
夫人君改元肈自劉氏史官所録須存凡例案斯志之
記異也(下所引並在志中下即前/條所述恒寒事内之文)首列元封年號不詳
漢代何君次言地節河平具述宣成二帝(原注宣帝地/節四年成帝)
(河平二年其/紀年號如此)武稱元鼎每歲皆書(原注始云元鼎二年/又續云元鼎三年案)
(三年宜除元/鼎之號也)哀曰建平同年必録(原注始云哀帝建平/三年續復云哀帝建)
(平三年案同是一年宜云是/嵗而已不當重言其年也)此所謂標舉年號詳略無
準者也
　按古人此等處多不甚檢㸃後世文筆益靡然而犯
　此者少矣
　　　第三科
釋災多濫者(一脫/者字)其流有八一曰商㩁前世全違故實
二曰影響不接牽引相㑹三曰敷演多端準的無主四
曰輕持善政用配妖禍五曰但伸解釋不顯符應六曰
考覈雖讜義理非精七曰妖祥可知寢嘿無説八曰不
循經典自任胸懐
志云史記周威烈王二十三年九鼎震是嵗韓魏趙簒
晉而分其地威烈王命以為諸侯天子不恤同姓而爵
其賊臣天下不附矣(在志/中上)案周當戰國之世微弱尤甚
故君疑竊斧臺名逃債正(一有/可字)比夫泗上諸侯附庸小
國者耳至如三晉䟦扈欲為諸侯雖假王命實由已出
譬夫近代莽稱安漢匪平帝之至誠卓號太師豈獻皇
之本願而作者茍責威烈以妄施爵賞坐貽妖孽豈得
謂(此三字一作/謂得二字)人之情偽盡知之矣(一無/矣字)者乎此所謂
商𣙜前世全違故實也
　按揆時勢以立言非奬亂也○此為通鑑綱目之所
　託始其文皆曰命晉大夫魏斯趙籍韓䖍為諸侯司
　馬氏言天子自壊其禮也釋書法者言以正綱常為
　萬世戒也皆以病周也夫國形至紐解之時天變垂
　鼎震之警漢志此占為宋儒發脈是矣然耳食者遂
　不復以世㑹參之矣要之維世覘世各具識解宋人
　議論搘撑無救於弱勢積痿不起者妾乗夫奴制主
　且然矣噫
　竊斧逃債(漢書諸侯王表叙論自幽平之後日以陵/夷分為二周有逃責之臺被竊斧之言釋)
　(服䖍曰周赧王負責主伯責急乃逃於此臺後人因/以名之師古曰鈇鉞王者以為威也周衰政令不行)
　(雖有鈇鉞無所用之是謂私竊隠藏之耳陳/書紀九錫詔云竊鈇逃責容身之地無所)
　莽稱安漢(漢書王莽傳莽諷益州令塞外蠻夷獻白/雉羣臣稱盛莽功徳致周成白雉之瑞莽)
　(有定國安漢家之/功宜賜號安漢公)
　卓號太師(後漢董卓傳卓徙都長安諷朝廷使光禄/勲宣璠持節拜卓為太師位諸侯王上)
志云昭公十六年九月大雩先是昭母夫人歸氏薨昭
不戚而大(一無大/字下同)蒐于比蒲又曰定公十二年九月大
雩先是公自侵鄭歸而城中城二大夫圍鄆(在志/中上)案大
(舊衍/夫字)蒐于比蒲昭之十一年城中城圍鄆定之六年也
其二役去雩皆非一載夫以國家恒(一作/常)事而坐延災
𤯝歳月既遥而方聞響(一作/感)應斯豈非烏有成説扣寂
為辭者哉此所謂影響不接牽引相㑹也
　按傅㑹徵應是五行志真坐病處是科所陳比諸科
　立意稍岐然仍入肻綮○志言某𤯝之罰定作某應
　此為真傅㑹是科兩大雩於年暌罰異之間糾其繆
　悠故可作傅㑹用亦仍可作錯誤用也
志云嚴公(嚴謂莊原/注舊在此)七年秋大水董仲舒劉向以為嚴
母姜與兄齊侯滛共殺桓公嚴釋父(舊譌/作公)讎復娶齊女
未入而先與之淫一年再出㑹于道逆亂臣下賤之之
(舊脫一/之字)應也又云十一年秋宋大水董仲舒以為時魯
宋比年有(一作/為)乗丘鄑之戰百姓愁怨隂氣盛故二國
俱水(原注謂七年魯大水今年/宋大水也○並在志之上)案此説有三失焉釋(三/失)
(專指比年/戰之占)何者嚴公十年十一年公敗宋師於乗丘及
鄑夫以制勝克敵䇿勲命賞可以歡(一無以字/歡一作祈)榮降福
而反愁怨貽災邪其失一也且先是數年嚴遭大水(原/注)
(亦謂/七年)挍其時月殊在戰前而云與宋交兵故二國大水
其失二也釋(此二失專就/大水占戰説)况於七年之内已釋水災始
以齊女為辭終以宋師為應前後靡定向背何依(一作/倚)
其失三也釋(此一失合母姜/與戰事對勘説)夫以一災示𤯝而三說競
興此所謂敷演多端準的無主(一有/者字)也
　按此亦摉抉傅㑹之一間○克敵降福之說評者非
　之以為貪人土地不得云福愚謂本文葢據魯而言
　人侵我地而我克之豈貪耶劉説非過
　比年有戰(左莊十經公敗宋師於乗丘又十一經公/敗宋師於鄑杜注乗丘鄑並魯地鄑子斯)
　(反/)
其釋厥咎舒厥罰恒燠以為其政弛慢失在舒緩故罰
之以燠冬而亡氷(在志中下/以下並同)尋其解春秋之無氷也皆
主内失黎庶外失諸侯不事誅賞不明善惡蠻夷猾夏
天子不能討大夫擅權邦君不敢制(並志内釋/無氷之語)若斯而
已矣次至武帝元狩(照志改舊/作元封)六年冬亡氷而云先是
遣衛霍二將軍窮追單于斬首十餘萬級歸而大行慶
賞上又閔悔(一作/恤)勤勞遣使巡行天下存賜鰥寡假(一/多)
(貸/字)與乏困(此二字或/作之因)舉遺逸獨行君子詣行在所郡國
有以為便宜者上丞相御史以聞於是天下咸喜釋(述/志)
(止/此)案漢帝其武功文徳也如彼其先猛後寛也如此豈
是有懦弱凌遲之失而無刑罰戡定之功哉何得茍以
無氷示災便謂與昔人同罪矛盾自已始末相違豈其
甚邪此所謂輕持善政用配妖禍也
　按此譏占者不自闗照解災罰則然徵事實則不然
　以違反為參合所謂矛盾自已也似此并窮於傅㑹
　矣崑圃黄氏叔琳謂五行志自走拙路此其是歟
志云孝昭元鳯三年太山有大石立眭孟以為當有庶
人為天子者京房易傳云太山之石顛而下聖人受命
人君虜又曰石立於山同姓為天下雄(在志/中上)案此當是
孝宣皇帝即位之祥也夫宣帝出自閭閻坐登宸極所
謂庶人受命者也以曾孫血屬上纂皇統所謂同姓(一/多)
(之/字)雄者也昌邑見廢謫居逺方所謂人君虜者也釋(自/案)
(此以下皆子元推説/之辭班志脫書所應)班書載此徴祥雖具有剖析而求
諸後應曽不縷陳叙事之宜豈其若是茍文有所闕則
何以載(一作/成)言者哉此所謂但申解釋不顯符應也
　按此條與第二科徒發首端略同　愚謂志五行者
　止記災祥不摭符應并亦不綴鑿解乃是正體廬陵
　司天考所以識冠前史也而班志則必申解必徴應
　至如此志又類例不全能逃子元之駮乎
　眭孟(漢書眭宏傳宏字孟從嬴公受春秋為議郎孝/昭元鳯三年泰山萊蕪山南有大石自立孟推)
　(春秋之意以石乃隂類下民之象泰山乃王者易姓/告代之處此當有從匹夫為天子者霍光惡之誅後)
　(五年孝宣帝興於/民間徵孟子為郎)
志云成帝建始三年小女陳持弓年九嵗走入未央宫
又云綏和二年男子王襃入北司馬門上前殿(在志/下上)班
志雖已有證據言多疎濶今聊演而申之案女子九歲
者九(一脫/九字)則陽數之極也男子王襃者王則巨君之姓
也入北司馬門上前(一少/前字)殿者王莽始為大司馬至哀
帝時就國帝崩後仍此官因以簒位夫人(一無/人字)入司馬
門而上殿亦由(作/猶)從大(一少/大字)司馬而升(一作/登)極災祥示
兆其事甚明忽而不書為略何甚此所謂解釋雖讜義
理非精也
　按班志此事證應已具特九字未釋王姓姓字未㸃
　耳加演二言無闗錯誤
志云哀帝建平四年山陽女子田無嗇懐姙(二字/劉補)未生
(二字今/依志補)二(依志改/舊作三)月兒啼腹中及生不舉葬之陌上三
日人過聞啼聲母掘土收養(在志/下上)尋本志雖述此妖災
而了無解釋案人從胞至育含靈受氣始末有成(一作/恒)
數前後有定凖(此何待言/毋乃累筆)至於(一無/於字)在孕甫爾遽發啼
聲者亦由(作猶/下同)物有基業未彰而形象已兆即王氏簒
國之徵生而不舉葬而不死者亦由物有期運已定非
誅翦所平即王氏受命之應也釋(此上為本志補占/此下合前條比論)又
案班云(多作志下/  以字)小女陳持弓者陳即莽之所出(此語/班志)
(所/有)如女子田無嗇者田故莽之本宗(此意班/志未言)事既同占
言無一概豈非唯知其一而不知其二者乎此所謂妖
祥可知寢嘿無説也
　按此因本志田無嗇前後數事相比各著占解惟此
　獨無故為摘補云爾然在班為闕例在劉為小言葢
　亦墮入向歆窠臼不能解脫也○上二條可省
　陳之出田之宗(莽傳莽下書曰予託于皇初祖考黄/帝之後皇始祖考虞帝之苖裔又曰)
　(虞帝之先受姓曰姚其在陶唐曰媯在周曰陳在齊/曰田在濟南曰王其令天下上此五姓名籍於秩宗)
　(封陳崇為統睦侯奉胡王後田豐為世睦侯奉敬王/後注孟康曰胡王追王陳胡公敬王追王田敬仲)
當春秋之時諸國賢俊多矣如沙鹿(傳作鹿/志作麓)其壊梁山
云崩鷁退蜚於宋都龍交鬬於鄭水或伯宗子産具述
其非妖或卜偃史過(傳作周内/史叔興)盛言其必應(並在志/下上)葢
於時有識君子以為美談故左氏書之不刋貽厥來裔
既而古今路阻聞見壤隔至漢代儒者董仲舒劉向之
徒始别構異聞輔申它説以兹後學陵彼先賢葢今諺
所謂季與厥昆爭知嫂諱者也(知嫂五字一作私嫂者/三字謬  原注今諺曰)
(弟與兄爭嫂字以其名鄙/故稍文飾之○一失此注)而班志尚捨長用短捐舊習
新茍出異同自矜魁博多見其無識者矣此所謂不循
經典自任胸懐也
　按意宗左氏傳為主而斥羣説之支離所言最直截
　然則陳持弓之演義田無嗇之補占得毋亦蹈自矜
　魁博之誚乎
　沙鹿梁山鷁蜚龍鬬(左僖十四秋八月沙鹿崩晉卜/偃曰期年將有大咎㡬亡國杜)
　(注沙鹿山名人又成五梁山崩晉侯以傳名伯宗伯/宗辟重重絳  也問焉曰國主山川山崩川竭君為)
　(之不舉降服乗縵徹樂出次祝幣史辭以禮焉如此/而已伯宗以告而從之  又僖十六六鷁退飛過宋)
　(都風也周内史叔興聘於宋宋襄公問馬曰是何祥/也吉凶焉在對曰君將得諸侯而不終退而告人曰)
　(君失問隂陽之事非吉凶所生也禜又昭十九鄭大/水龍鬬於時門之外洧淵國人請  焉子産弗許曰)
　(我鬬龍不我覿也龍鬬我獨何覿焉禳之則/彼其室也吾無求於龍龍亦無求於我乃止)
　董劉别構異聞(志沙麓崩穀梁曰林屬於山曰麓沙/其名也劉向㠯為背叛散亂之象齊)
　(桓霸道將廢公羊㠯為沙麓河上邑也董仲舒説略/同  又梁山崩榖梁曰廱河三日不流晉君率臣哭)
　(之廼流劉向㠯為山陽君也水隂民也䘮亡象也董/説略同  又六鶂退蜚過宋都劉歆㠯為風發它所)
　(至宋而髙鶂髙蜚而逢之則退象宋襄與彊楚争盟/後六年為楚所執應六之數云  又龍鬬於鄭洧淵)
　(劉向㠯為近龍孽也鄭㠯小國攝乎晉楚之間重㠯/彊吳鄭當其衝子産任政鄭卒無患能㠯徳消變之)
　(效也按龍之占/後又見雜駮篇)
　　　第四科
古學不精者其流有三一曰博引前書網羅不盡二曰
兼採左氏遺逸甚多三曰屢舉舊事不知所出
志云庶徴之恒(一作/常)風劉向㠯為春秋無其應劉歆㠯
為釐十六年左氏傳釋六鶂(同/鷁)退飛是也(在志/下上)案舊史
稱劉向學榖梁(一有/劉字)歆學左氏既祖習各異而聞見不
同信矣而周木斯㧞鄭車僨濟風之為害備於尚書春
秋向則略而不言歆則知而不傳(恐當/作博)釋(此就風占/所遺進難)又
詳言衆怪厯叙羣妖述雨氂為災(在志/中上)而不録趙毛生
地書異鳥相育(在志/中下)而不載宋雀生鸇斯皆見小忘大
舉輕略重葢學有不同識無通鑒故也釋(此又撿出二/事之未盡者)
(進/難)且當炎漢之代厥異尤竒若景(當作/武)帝承平赤風如
血于公在職亢陽為旱惟(一作/在)紀與傳各具其詳在於
志中獨無其説者何哉釋(此更搜出本書所/有彼載此遺進難)此所謂博
引前書網羅不盡也
　按不盡之欵三而前二欵欵從它出後一欵欵在自
　邊越追越𦂳覺此老於此事真路熟眼明
　木㧞(見金/縢)
　車僨(左隠三冬庚戌鄭伯之車僨于濟/杜注既盟而遇大風傳記異也)
　雨氂(志中上天漢元年天雨白毛三年八月天雨/白氂京房易傳曰前樂後憂厥妖天雨羽)
　趙毛生地(風俗通皇霸篇趙王遷信秦反間殺李牧/遂為所滅先此童謡曰趙為號秦為笑以)
　(為不信視地上生/毛謡亦見趙世家)
　鳥相育(志中下成帝綏和二年三月天水平襄有燕/生爵哺食至大俱飛去京房易傳曰燕生爵)
　(諸侯銷一曰生非/其類子不嗣世)
　宋雀生鸇(王訓故賈誼新書曰宋康王時有雀生鸇/于城之陬占曰吉小而生大必霸天下康)
　(王喜於是滅滕伐諸侯射天笞地滅社稷齊侯/伐之王逃于郳侯之館而死按即宋王偃也)
　赤風如血(漢書孝武紀建元四/年夏有風赤如血)
　亢陽為旱(漢于定國傳父于公為郡决曹東海太守/殺孝婦郡中枯旱三年後太守至卜其故)
　(于公曰孝婦不當死前太守彊斷之咎儻在/是乎於是太守祭孝婦冡表其墓天立大雨)
左傳云宋人逐猰(志作/狾)狗華臣出奔陳(在志/中上)又云宋公
子地(舊誤作/它下同)有白馬景公奪而朱其尾鬛地弟辰以蕭
叛(在志/下上)班志書此二事以為犬馬之禍(原注此二事是/班生自釋非引)
(諸儒/所言)案左氏所載斯流實繁如季氏之逆也由鬭雞而
傅介衛侯之敗也因養鶴以乗軒曹亡首於獲鴈鄭弑
(舊作/殺)萌於解黿郄(傳作/郤)至奪豕而家滅華元殺(原作煞/一作烹)
羊而卒奔此亦(一譌/言)白黒之祥羽毛之孽何獨捨而不
論唯徴犬馬而已此所謂兼採左氏遺逸甚多也
　按狗猰鬛朱本非物怪故條内拾遺皆同此類然愚
　以此段科眼尚未猒心不如直折之曰貪採左氏闌
　入非妖似更快爽也
　猰狗(左襄十七國人逐瘈狗瘈狗入於/華臣氏國人從之華臣懼遂奔陳)
　朱尾鬛(定十宋公子地有白馬四景公嬖向魋魋欲/之公取而朱其尾鬛以予之地怒使其徒抶)
　(魋而/奪之)
　雞傅介(昭二十五季郈之雞鬬季氏介其雞郈氏為/之金距平子怒益宫於郈氏且讓之故郈昭)
　(伯怨/平子)
　鶴乗軒(閔二衛懿公好鶴鶴有乗軒者狄伐衛將戰/國人受甲者皆曰使鶴鶴實有禄位余焉能)
　(戰/)
　獲鴈(哀七曹伯陽好田弋曹鄙人公孫彊好弋獲白/雁獻之使為司城彊言霸説於曹伯從之乃背)
　(晉而奸宋宋人伐之/晉人不救遂滅曹)
　解黿(宣四楚人獻黿於鄭靈公子公子家將見子公/之食指動以示子家曰他日我如此必嘗異味)
　(及入宰夫將解黿相視而笑公問之以告及食召子/公而弗與也怒染指於鼎嘗之而出公怒子公弑靈)
　(公/)
　奪豕(成七晉厲公田婦人先殺而飫後使大夫殺郤/至奉豕寺人孟張奪之郤至射而殺之公曰季)
　(子欺予謀/誅三郤)
　殺羊(見模/擬篇)
案太史公書自春秋已前所有國家災𤯝賢哲占候皆
出於左氏國語者也今班志所引上自周之幽厲下終
魯之定哀而不云國語唯稱史記豈非忘本狥末逐近
棄逺者乎此所謂屢舉舊事不知所出也
　按數典而忘其祖注書家亦通多此病浚儀王氏有
　云東坡詩黄花後秋節逺自夏小正葢以夏小正有
　九月榮鞠之句也注者止引月令非也愚鑑於此如
　史通本摘元魏書也注家輙引北史當之本摘沈宋
　蕭齊書也注家輙引南史當之自餘雜述枚舉更多
　拙注一依文返本庶免舉事不原所出之誚云附識
　不云國語(按第一科之二條云公㑹諸侯于周即是/不云國語之一也又其他如言不從之徴)
　(三郤語火沴水之徴榖洛/鬬其誤亦同志中屢見)
所定多目凡二十(或譌一十九/或譌二十九)種但其失既衆不可殫
論故每目之中或時舉一事庶觸類而長他皆可知釋
(繳過/四科)又案斯志之作也本欲明吉凶釋休咎懲惡勸善
以戒將來釋(數語提下言既號/五行徴應宜覈矣)至如春秋已還漢代而
往其間日蝕地震石隕山崩雨雹雨魚大旱大水犬(一/作)
(雞與注/不應)豕為禍桃李冬花多(一無/多字)直叙其災而不言其
應(原注載春秋時日蝕三十六而二不言其應漢時日/蝕五十三而四十不言其應  又惠帝二年武帝征)
(和二年宣帝本始四年元帝永光三年綏和二年皆地/震  隕石  凡十四總不言其應又髙后二年武都山)
(崩嘉成帝河平二年楚國雨雹大如斧蜚鳥死/鴻  四年雨魚于信都  孝景之時大旱者二)　(成帝/昭成)
(二代大雨水三/弩擊之皆狗也)　(河平元年長安有如人狀被甲持兵/又鴻嘉中狗與豕交  惠帝五年十)
(月桃李花棗實不皆不言其應也○/注字有與行本  同者皆照史改)此乃(一作/皆非)魯史之
春秋漢書之帝紀耳何用復編之於此志哉昔班叔皮
云司馬遷叙相如則舉其郡縣著其字(此三字照班/傳補舊脫)蕭
曹陳平之屬(陳平之屬四字亦舊脫照傳/補否則蕭曹亦馬遷並時矣)仲舒並時之
人不記其字或縣而不郡葢有所未暇也若孟堅此志
錯繆殊多豈亦刋削未周者邪不然何脫略之甚也釋
(已上皆謂志/應逗漏不齊)亦有穿鑿成文强生異義如蜮之為惑麋
之為迷隕五石者齊五子之徴潰(舊作/崩誤)七山者漢七國
之象叔服㑹葬郕(舊作/成非)伯來奔亢陽所以成妖鄭易許
田魯謀萊國食苖所以為禍諸如此比(一作/事)其類𢎞多
徒有解釋無足觀採知音君子幸為詳焉釋(此段謂有/解有徴而)
(又失之/鑿也)
　按此條束上而又推類言之脫略穿鑿四字分括
　班氏志五行糾轕曼延都為五册雖嗜古之士擥未
　盈卷輙已神惛今觀史通之編排錯誤也科總以四
　流别二十如鋪一箔米砂稗粃稃粒中自獻如攤一
　本律以准皆各例裏出支非穿穴爛熟安從措手嘗
　竊自料使我下筆能為雜駮體决定不作科别體非
　不作也不能也後生口滑嗤㸃前賢假有掩去斯篇
　第令擬立條目蚤恐不見水端旋其面目者矣敢持
　斯語箴警囂嗸者○後史志災祥咸知刋落葛藤矣
　然篇宗五行卒相踵不改何也門分則有條網舉則
　無漏班仍事祖哉
　司馬遷(至/)未暇也(皆後漢書班彪傳之文按/董仲舒史記入儒林傳)
　蜮為惑(志下上嚴公十八年秋有蜮劉向㠯為蜮生/南越越地男女同川浴亂氣所生故名之曰)
　(蜮蜮猶/惑也)
　麋為迷(志中上嚴公十七年冬多麋劉向㠯為麋色也/青近青祥也麋之為言迷也葢牝獸之淫者)
　五石五子(志下下釐公十六年正月隕石于宋五劉/歆㠯為正月日在星紀厭在𤣥枵𤣥枵齊)
　(分壄也石山物齊太嶽後五/石象齊威卒而五公子作亂)
　七山七國(志下上文帝元年齊楚地山二十九所大/發水潰出劉向㠯為水沴土天戒勿盛齊)
　(楚之君後十六年帝分齊地立悼惠王庶子六人皆/為王至景帝三年齊楚七國起兵漢皆破之漢七國)
　(衆山潰咸被其害按文言潰/七山者七國之山皆水潰也)
　叔服郕伯(志中上文公二年自十二月不雨至于秋/七月天子使叔服㑹葬按事詳雜駮首條)
　(又十三年自正月不雨至于秋七月先是曹杞滕來/朝郕伯來犇秦使來聘城諸及鄆二年之間五國趨)
　(之内城二邑/炕陽失衆)
　易田謀萊(志下上隠公八年九月螟時鄭伯㠯邴將/易許田有貪利心京房易傳曰貪厥災蟲)
　(蟲食根又中下桓公五年螽劉向㠯為介蟲之孽易/邑興役宣公六年螽劉向㠯為宣比再如齊謀伐萊)
　　　五行志雜駮(第十○原注春秋時事違誤最多/總十五條按此注的是原文雜駮)
　　　　(總不越春/秋時也)
魯文公二年不雨班氏以為自文即位天子使叔服㑹
塟毛伯賜命又㑹晉侯于戚上得天子外得諸侯沛然
自大故致亢陽之禍(志中/上)案周之東遷日以微弱故鄭
取温麥(隠/三)射王中肩(桓/五)楚絶苞茅(僖/四)觀兵問鼎(宣/三)事同
列國變雅為風如魯者方大邦不足比小國有餘安有
暫降衰周使臣遽以驕矜自恃坐招厥罰亢陽為怪(一/無)
(為怪/二字)求諸人事理必不然天髙聼卑豈其若是也
　按此條所駮專主上得天子句外得諸侯特帶引○
　從周衰入議似隔膜
　㑹葬賜命㑹戚(本志師古注㑹葬葬僖公賜命賜㠯/命圭為瑞信也㑹戚大夫公孫敖㑹)
　(之戚/衛地)
　變雅為風(黍離鄭箋幽王之亂宗周滅平王東遷政/遂微弱下列於諸侯其詩不能復雅而同)
　(歸於國/風焉)
春秋成公元年無氷班氏以為其時王札子(一誤作子/札下同)
殺召伯毛伯(志中/下)案今春秋經札子殺毛召事在宣十
五年而此言成公時未逹其説下去(一譌/作云)無氷凡有三
載
　按此條糾年分之譌本顔注立説
　今春秋(至/)未逹其説(本志師古注王札子即王子㨗/召伯毛伯皆周大夫其下即今)
　(春秋五/句之文)
　去無氷三載(按宣公之年盡於十八今自宣/十五下距成公之元凡三年也)
春秋昭公九年陳火董仲舒以為陳夏徴舒弑君楚嚴
王(原注嚴即莊也皆依/本不改其字下同)託欲為陳討賊陳國闢門而待
之因滅陳陳之臣子毒恨尤甚極隂生陽故致火災(志/之)
(上/)案楚嚴王之入陳乃宣十一年事也始有蹊田之謗
取愧叔時(一譌作取/譏隗叔)終有封國之恩見賢尼父毒恨尤
甚其理未聞又(一脫/又字)案陳前後為楚所滅者三始宣十
一年為楚嚴王所滅次昭八年為楚靈王所滅後哀十
七年為楚惠王所滅今董生誤以陳次(一脱/次字)亡之役是
楚始滅之時遂妄有占候虚辨物色尋昭之上去於宣
魯易四公(一作/主)嚴之下至於靈楚經五代雖懸隔頓别
而混雜無分嗟乎下帷三年誠則勤矣差之千里何其
闊哉
　按舊評謂董誤以楚靈之事移於楚莊是也又有評
　云宣十一年未嘗言滅陳昭公八年乃滅之以三滅
　之言為不審夫既縣之矣非滅而何其初滅而復封
　其繼亦滅而復立至哀十七年之滅然後亡子元此
　條殊無不審之言也○宣十一滅陳本志董占及左
　傳杜注皆有明文
　蹊田(左宣十一楚子為陳夏氏亂故伐陳因縣陳申/叔時曰人亦有言曰牽牛以蹊人之田而奪之)
　(牛牽牛以蹊者信有罪/矣而奪之牛罰已重矣)
　見賢尼父(史記陳世家楚莊王伐陳因縣陳而有之/申叔時諌莊王乃迎陳靈公太子午於晉)
　(而立之復君陳如故是為成公孔子讀史記至楚復/陳曰賢哉楚莊王輕千乗之國而重一言按即如此)
　(注王本全引左傳而以賢哉一贊貫入之/亦不原所出之一端也左傳烏有此贊哉)
　陳為楚滅者三(楚始滅陳即宣十一縣陳事注滅陳/以為楚縣昭八楚公子棄疾帥師奉)
　(孫吳圍陳宋戴惡㑹之冬十一月滅陳晉侯問於史/趙曰陳其遂亡乎對曰未也嵗在鶉火卒滅今在析)
　(木之津猶將復由哀十七楚白公之亂陳人恃其聚/而侵楚楚既寧楚子使武城尹帥師取陳麥遂圍陳)
　(秋滅/陳)
　楚嚴至靈五代(楚世家莊王卒子共王審立共王卒/子康王招立康王卒子員立是為郟)
　(敖公子圍弑之而自/立是為靈王凡五世)
春秋桓公三年日有蝕之既京房易傳以為後楚嚴始
稱王(志無始字此/用師古注語)兼地千里(志下/下)案楚自武王僭號鄧
盟是懼荆尸久(舊譌/又)傳(亦用師/古注語)歴文成繆三王(一作/主)方
至於嚴是則楚之為王已四世矣何得言嚴始稱之者
哉又魯桓公薨後厯嚴閔釐文宣(原注釐即僖皆依本/書不改其字也下同)
凡五公而楚嚴始作霸安有桓三年日蝕而已應之者
邪非唯叙事有違亦自(一無/自字)占候失中者矣
春秋釐公二十九年秋大雨雹劉向以為釐公末年公
子遂專權自恣至於弑君隂脅陽之象見釐公不悟遂
後二年殺公子赤立宣公(志中/下)案遂之立宣殺子赤也
此乃文公末代輙謂僖公暮年世寔(世寔一/作年世)懸殊言何
倒錯
　按此與上條皆駮志中占事年世懸殊之繆年既繆
　矣占復何施禨祥家言果可依據哉
　鄧盟(桓二蔡侯鄭伯㑹于鄧始懼楚也注楚武始/僭號稱王欲害中國蔡鄭近楚故懼而㑹盟)
　荆尸(莊四楚武王荆尸授師孑焉注尸陳也更為楚/陳兵之法揚雄方言孑㦸也然則楚始於此參)
　(用㦸/為陳)
　楚始稱王(楚世家楚熊通伐隨隨人之周請尊楚王/室不聼熊通怒曰吾先鬻熊文王之師也)
　(早終成王令我先公以子男田居楚蠻夷率服而王/不加位我自尊耳乃自立為武王按此楚始稱王明)
　(文也評者云楚先熊渠三子有句亶王鄂王越章王/之稱稱王非始於武以此駮劉夫三號者非當國本)
　(號乃為子時父名之不乆便除之復何足算且事在/春秋前百年矣雜駮諸條皆不越春秋時事題下注)
　(又甚明也視短而/喙長可謂辯乎)
　殺赤立宣(見編次篇事在文公十八年公/子遂者襄仲也公子赤者惡也)
春秋釐公十二年日有蝕之劉向以為是時莒滅杞(志/下)
(下/)案釐(一無案字/一無釐字)十四年諸侯城縁陵公羊傳曰曷為
城杞滅之孰滅之葢徐莒也如中壘所釋當以公羊為
本耳(一作/爾)然則(作然/而用)公羊所説不如左氏之詳左氏襄
公二十九年晉平公時杞尚在云(在一作存舊/贅二云字)
　按此等皆申左之餘○有據史記杞亡在獲麟後四
　十八年而病劉未審者不知劉但據春秋言春秋持
　左氏已足折公羊矣豈待更要其後乎此亦失記題
　下注語者也
　杞尚在(左襄二十九晉侯使司馬女叔來治杞田弗/盡歸也晉悼夫人愠叔侯曰杞夏餘也而即)
　(東夷魯周公之後也而睦於晉何/必瘠魯以肥杞注夫人杞女也)
春秋文公元年日有蝕之劉向以為後晉滅江(志下/下)案
本經書文四年楚人滅江今云晉滅其説無取(本志師/古注亦)
(云/)且江居南裔與楚為鄰晉處北方去江殊逺稱晉所
滅其理難通
　按此止一字之譌或傳寫者誤未可知
左氏傳魯襄公時宋有生女子赤而毛棄之堤下宋平
公母共姬之御者見而收之因名曰棄長而美好納之
平公生子曰佐後宋臣伊(一脱/伊字)戾䜛太子痤(一譌/座)而殺
之(原注事在襄/二十六年)先是大夫華元出奔晉(原注事在/成十五年)華合
比奔衛(原注事在/昭六年)劉向以為時則有火災赤𤯝之明應
也(志中/下)案災祥之作將應後來事跡之彰用符前兆如
華元奔晉在成十五年參諸棄堤實難符㑹又合比奔
衛在昭六年而與元奔(一作華/元奔晉)俱云先是惟前與後事
並相違者焉
　按前後既不相㑹後更不得云先一志兩失
　伊戾䜛(左襄二十六宋寺人恵牆伊戾為太子内師/而無寵楚客聘于晉過宋太子野享之伊戾)
　(從至則欿用牲加書徴之而騁告公曰太子將/為亂既與楚客盟矣公使視之信有焉太子縊)
　華元奔晉(成十五華元曰吾為右師公室卑而不/能正吾罪大矣敢頼寵乎乃出奔晉)
　合比奔衛(昭六宋寺人栁有寵太子佐惡之華合比/曰我殺之栁聞之告公曰合比將納亡人)
　(之族公逐華合/比合比奔衛)
春秋成公五年梁山崩(志下/上)七年鼷䑕食郊牛角(志中/上)
襄公十五年日有蝕之(志下/下)董仲舒劉向皆以為自此
前(一無/前字)後晉為雞澤之㑹諸侯盟大夫又盟後為湨(音/讀)
(如/葛)梁之㑹諸侯(一多/不字)在而大夫獨相與盟君若綴旒不
得舉手又襄公十六年五月地震劉向以為是歳三月
大夫盟於湨梁而五月地震矣(志下/上)又其二十八年春
無氷班固以為天下異也襄公時天下諸侯之大夫皆
執國權君不能制漸將日甚(原注榖梁云諸侯始失政/大夫執國權又曰諸侯失)
(政大夫盟政在大夫大/夫之不臣也  志中下)釋(雜引志文止此眼在君若綴/旒不得舉手大夫執權君不)
(能制/等句)案春秋諸國權臣可得言者如三桓六卿田氏而
已如雞澤之㑹湨梁之盟其臣豈有若向之所説者邪
釋(先折去董/劉之説)然而榖梁謂(一作/為)大夫不臣諸侯失政(榖/梁)
(傳作正/前注同)譏其無禮自擅在兹一舉而已非是如(一作/知非)政
由寗氏祭則寡人相承世官遂移國柄若斯之失也若
董劉之徒不窺左氏直憑二傳遂廣為它説多肆奓(陟/加)
(切或誤作大多二/字或改作侈並非)言仍云君若綴旒臣將日甚何其妄
也釋(原出董劉之說葢/本二傳而甚之)
　按所駮總由援左起見亦與申左意同　雞澤湨梁
　二盟蘇黄門轍以為合禮趙氏鵬飛以為尊卑之分
　正及與諸釋經之言互證之亦復往往而合然至襄
　十六之盟在晉平之世權移之漸亦自此矣
　雞澤之㑹(左襄三六月公㑹單頃公及諸侯同盟于/雞澤陳成公使袁僑如㑹求成晉侯使和)
　(組父告于諸侯秋叔孫豹及諸侯之大夫及陳袁僑/盟陳請服也杜注其君不來使大夫盟之匹敵之宜)
　湨梁之盟(左襄十六晉平公即位改服修官烝于凸/沃警守而下㑹于湨梁命歸侵田晉侯與)
　(諸侯宴於温使諸大夫舞曰歌詩必類於是叔孫豹/晉荀偃宋向戌衛寗殖鄭公孫蠆小邾之大夫盟曰)
　(同討/不庭)
　政由寗氏二句(左襄二十六衛獻公自夷求復/國使子鮮與寗喜相要之言也)
　二傳為説(襄三榖梁㑹雞澤下即注中云云又十六/㑹湨梁下即注中又曰云云又公羊㑹湨)
　(梁諸侯皆在是其言大夫盟/何信在大夫也君若贅旒然)
　奓言(字書奓言猶夸言也/唐陸贄傳奓言無驗)
春秋昭十七年六月日有蝕之董仲舒以為時宿在畢
晉國象也晉厲公誅四大夫失衆心以弑死後莫敢復
責(一有/其字)大夫六卿遂相與比周專晉國晉君還事之(志/下)
(下/)案(一脫/案字)晉厲公所尸唯三郤耳何得云誅四大夫者
哉又州滿既死(原注今春秋左氏本皆作州蒲誤也當/為州滿事具王劭續書志按續疑當作)
(讀/)悼公嗣立選六官者皆獲其才(一作/事)逐七人者盡當
其罪以辱及揚干將誅魏綘覽書後悟引愆授職此則
生殺在己寵辱自由故能申五利以和戎馳三駕以挫
楚威行夷夏霸復文襄而云不復責大夫何厚誣之甚
也自昭公(謂晉/昭公)已降晉政多門如以君事臣居下僭上
者此乃因昭之失漸至陵夷匪由懲厲之弑自取淪辱
也豈可輙持彼後事用誣先代者乎
　按節中凡三提句三駮之誅四大夫一駮也莫敢責
　大夫又一駮也還事其六卿又一駮也　細審之劉
　為此駮還似含糊彼晉厲之事在魯成十七八年間
　下距昭十七之蝕且逾五十載而董占如是直縁成
　十七年亦有書蝕之文因而誤牽及此年迷逺近言
　出支離只從迷處醒之曰渾將兩個十七併做一畨
　日蝕桶底脫了也劉唯勘未盡徹所以從前書志篇
　小注反誤昭為成而辯亦不中窽㑹閲者宜取而參
　挍之
　所尸唯三郤(左成十七晉殺其大夫卻錡卻犨卻至/傳長魚矯以戈殺之皆尸諸朝胥童以)
　(甲劫欒書中行偃於朝公曰一朝而/尸三卿余不忍益也對曰人將忍君)
　州滿(成十八晉殺其君州蒲按厲公/名也其言州滿具王劭書無考)
　六官七人(左成十八春王正月晉人迎周子於京師/而立之生十四年矣周子曰孤始願不及)
　(此雖及此豈非天乎二三子用我今日否亦今日共/而從君神之所福也對曰敢不唯命庚午盟而入逐)
　(不臣者七人二月悼公即位於朝始命百官凡六官/之長皆民譽也舉不失職官不易方所以復霸也)
　魏綘(左襄三㑹於雞澤晉侯之弟揚干亂行於曲梁/魏綘戮其僕晉侯怒羊舌赤曰絳無貳志其將)
　(來辭言終魏絳至授僕人書將伏劒士魴張老止之/公讀書跣而出曰寡人之過也子無重寡人之過晉)
　(侯以魏綘能以刑佐民矣反役與之禮食使佐新軍/又四魏莊子請和諸戎曰和戎有五利焉貴貨易土)
　(穡人成功四隣振動師徒不勤/而用徳度公説修民事田以時)
　三駕(襄九同盟于戲晉人不得志於鄭歸謀所以息/民行之期年國乃有節三駕而楚不能與爭十)
　(年晉伐鄭師于牛首十一年四月伐鄭盟于/亳城北秋七月伐鄭㑹于蕭魚注此三駕也)
哀公十三年十一月有星孛于(一無/于字)東方董仲舒劉向
以為周之十一月夏九月日在氐出東方者軫角亢也
或曰角亢大國之(一無/之字)象為齊晉也其後田氏篡齊六
卿分晉(志下/下)案星孛之後二年春秋之經盡矣又十一
年左氏之傳盡矣自傳盡後八十二年齊康公為田和
所滅又七年晉靜公為韓魏趙所滅上去星孛之歳皆
出百餘年辰象所纒氛祲所指若(一作/共)相感應何太疎
濶者哉釋(此層為/正駮)且當春秋既終之後左傳未盡之前
其間衛弑君越滅吳魯遜越(舊衍云/云二字)賊臣逆子破家亡
國多矣此正得東方之象大國之徵何故捨而不述逺
求他代者乎釋(此層代考時事益/見彼强附之拙)又范與中行早從殄
滅智入戰國繼踵云亡輙與三晉連名總以六卿為目
殊為謬也釋(此層為/抽駮)尋斯失所起可以意測何者二傳
所引事終西狩獲麟左氏所書語連趙襄滅智漢代學
者唯讀二傳不觀左氏故事有不周言多脱略且春秋
之後戰國之時史官闕書年祀難記而學者遂疑簒齊
分晉時與魯史相隣故輕引災祥用相附㑹白圭之玷
何其甚歟釋(後以擾劣/三傳結)
　按意亦歸於申左也○三卿分晉而云六卿師古注
　亦同此誤○亦可證雜駮所陳只筦在春秋年
　衛弑君(哀十七衛侯貞卜其繇曰如魚窺尾衡流而/方羊裔焉公使匠久公欲逐石圃石圃因匠)
　(氏攻公公踰于北方而墜折股公入于戎州謂已氏/曰活我我與女璧已氏曰殺女璧將焉往遂弑之)
　越滅吳(哀二十二冬十一月越滅吳請使吳王/居甬東辭曰孤老矣焉能事君乃縊)
　魯遜越(在哀二十七年/語見惑經篇)
春秋釐公三十三年十二月隕霜不殺草(志中下○其/下劉向占牽)
(及三家逐/昭公之文)成公五年梁山崩(志下上○劉向占/亦及三家逐魯昭)七年鼷
䑕食郊牛角劉向以(似脱/為字)其後三家逐魯昭公卒死於
外之象(志中上○單𫐠/一占括上三災)案乾侯之出事由季氏孟叔二
孫本所不預况昭子以納君不遂發憤而卒論其義烈
道貫幽明定為忠臣猶且無愧編諸逆黨何乃厚誣夫
以罪由一家而兼云二族以此題目何其濫歟
　按三志見三處皆有三家逐昭之占此葢專駮三家
　二字也本為叔孫昭子洗雪而筆端少縱帶挈孟孫
　不免失出○釐成與昭隔世三五糾不及此亦更失
　拈
　昭子發憤(昭二十五季氏逐昭公叔孫昭子自闞歸/平子稽顙曰茍使意如得改事君所謂生)
　(死而肉骨也昭子從公于齊與公言公使昭子自鑄/歸平子有異志十月辛酉昭子齊於其寢使祝宗祈)
　(死戊/辰卒)
左氏傳昭公十九年龍鬬於鄭時門之外洧淵劉向以
為近龍孽也鄭小國攝乎晉楚之間重以强吳鄭當其
衝不能修徳將鬬三國以自危亡是時子産任政内惠
於民外善辭令以交三國鄭卒亡患此能以徳銷災之
道也(志下/下)案昭之十九年晉楚連盟干戈不作吳雖强
暴未擾諸華鄭無外虞非子産之力也又吳為逺國僻
在江干必略中原當以楚宋為始鄭居河潁地匪夷庚
謂當要衝殊為乖角求諸地理不其爽歟
　按此專駮鄭當吳衝一語也故曰地匪夷庚至云非
　子産力不合兼頂晉楚語欠鈎畫太抹煞了
　鄭居河潁(外傳鄭語桓公為司徒問於史伯曰王室/多故余懼及焉其何所可以逃死史伯對)
　(曰其濟洛河潁之間乎是其子男/之國君若寄孥與賄焉不敢不許)
　夷庚(左成十八塞夷庚注吳晉往來之要道疏夷平/地也詩序云由庚以庚為道也束晢補亡詩蕩)
　(蕩夷庚物/則由之)
春秋昭公十五年六月日有蝕之董仲舒以為時宿在
畢晉國象也又云(舊作云/云誤)日比再蝕其事在春秋後故
不載於經(志下/下)案自昭十五(舊作/四誤)年迄於獲麟之歳其
間日蝕復有九(舊誤七/下同)焉事列本經披文立驗安得云
再蝕而已又在春秋之後也且觀班志編此九蝕其八
(舊誤/六)皆載董生所占復不得言董以事後春秋故不存
編録再思其語三覆所由斯葢孟堅之誤非仲舒之罪
也
　按此條所駮主日比再蝕䓁句故本文當作又云其
　於再蝕三言悟得是班文非董語擘畫最精所謂彼
　節有間而吾刃無厚觀書不當如是耶
　九蝕八占(按本志志日蝕自昭十五年之後于昭又/有十七二十一二十二二十四三十一凡)
　(五蝕于定則有五年十二十五凡三蝕下至哀十四/之蝕而春秋盡總九蝕也董之占惟哀十四無占總)
　(八占/也)
春秋昭公九年陳火劉向以為先是陳侯之弟招殺陳
太子偃師楚因滅陳春秋不與蠻夷滅中國故復書陳
火也(志之/上)案楚縣中國以為邑者多矣如邑有宜見於
經者豈可不以楚為名者哉葢當斯時陳雖暫亡尋復
舊國故仍取陳號不假楚名獨不見鄭禆竈之説乎禆
竈之説(一脱此/五字)斯災也曰五年陳將復封封五十二年
而遂亡此其效也(一脱此/四字)自斯而後若顓頊之墟宛丘
之地如有應書於國史者(一無/者字)豈可復謂之陳乎
　按此為陳火二字申解義以闢不與蠻夷之説也陳
　火之義具兩解史通從禆説而杜注别為一説今以
　注補備之
　陳火(左昭九夏四月陳災鄭禆竈曰五年陳將復封/封五十二年而遂亡陳水屬也火水妃也而楚)
　(所相也今火出而火陳逐楚而建陳也妃以五成故/曰五年嵗五及鶉火而後陳卒亡楚克有之天之道)
　(也故曰五十二年杜預經注天火曰災陳既為楚縣/而書陳災者猶晉之梁山沙鹿崩不書晉災繋於所)
　(災故以所/在為名)
　招殺偃師(昭八經陳侯之弟招殺陳世子偃師傳陳/哀公元妃鄭姬生悼太子偃師二妃生公)
　(子留二妃嬖留有寵屬諸司徒招哀公有廢疾招殺/偃師而立留哀公縊子徴師赴于楚楚滅陳按滅陳)
　(事見/上)
　
　
　史通通釋卷十九
欽定四庫全書
　史通通釋卷二十　　　　　無錫浦起龍撰
　　外篇
　　　暗惑(第十一○十四/條前後有序䟦)
夫人識有不燭神有不明則真偽莫分邪正靡别昔人
(一無/人字)有以髪繞炙誤其國君者有置毒於胙誣其太子
者(一有/矣字)夫髪經炎(一作/炙)炭必致焚灼毒味經時無復殺
害而行之者偽成其事受之者信以為然故使見咎一
時取怨千載夫史傳叙事亦多如此其有道理難憑欺
誣可見如古來學者莫覺其非葢往往有焉今聊舉一
二加以駮難列之如左
　按全書糾繆率皆顯跡兹又摘諸習相傳而習不加
　察者糾之故以暗惑名篇篇序指明其義○大致頗
　似風俗通過譽等篇
　髪繞炙(王訓故韓非子文公之時宰臣上炙而髪繞/之文公召宰夫而譙之宰夫頓首再拜曰奉)
　(熾鑪炭火盡赤紅炙熟而髪不焦臣之罪也堂/下得㣲有嫉臣者乎公乃召堂下而譙之果然)
　毒胙(左禧四晉太子申生祭于曲沃歸胙于公公田/置之宫六日公至毒而獻之公祭之地地墳與)
　(犬犬斃與小臣小臣亦斃姬泣曰賊由太子/杜注毒酒經宿輙敗而經六日明公之惑)
史記本紀曰瞽叟使舜穿井為匿空旁出瞽叟與象共
下土實井瞽叟象喜以舜為已死象乃止舜宫
難曰夫杳冥不測變化無恒兵革所不能傷網羅所不
能制若左慈易質為羊劉根竄形入壁是也時無可移
禍有(一作/所)必至雖大聖所不能免若姬伯拘於羑里孔
父阨於陳蔡是也然俗之愚者皆謂彼幻化是為聖人
豈知聖人智周萬物才兼百行若斯而已與夫方内之
士有何異哉如史記云重華入於井中匿空出去此則
其意以舜是左慈劉根之類非姬伯孔父之徒茍識事
如斯難以語夫聖道矣且案太史公云(舊脱/云字)黄帝堯舜
軼事時時見於他説余擇其言尤雅者著為本紀書首
若如向之所述豈可謂之(一無/之字)雅邪
　按此事由孟子不置深辨唯借其憂喜之端指與親
　愛之本史家採取雜説據謂其事實然得史通刋正
　可補孟義
　匿空旁出(本紀注正義曰言舜潛匿穿空旁從他井/而出也括地志云舜井在媯州懐戎縣西)
　(外城其西又有一井耆舊傳云並舜/井也舜自中出按此等皆出傅㑹)
　左慈易質(見採/撰篇)
　劉根竄形(後漢方術傳劉根隠嵩山諸好事者就根/學道太守史祈以根為妖妄收執詣郡根)
　(曰實無它異頗能令人見鬼祈曰促召之根於是左/顧而嘯有頃祈之亡父祖近親皆返縳向根叩頭曰)
　(小兒無狀祈驚懼悲哀頓首流血/根嘿而不應忽然俱去不知在所)
又(舊本自此以下節首並有/又字一本皆無今從舊本)史記滑稽傳孫叔敖為楚
相楚王以霸病死居數年其子窮困負薪優孟即為孫
叔敖衣冠抵掌談語嵗餘象孫叔敖楚王及左右不能
别也莊王置酒優孟為夀王大驚以為孫叔敖復生欲
以為相
難曰葢語有之人心不同有如其面故窊(舊作/窳)隆異等
修短殊姿皆禀之自然得諸造化非由倣效俾有遷革
(著想/滯)如優孟之象孫叔敖也衣冠談説容或亂真眉目
口鼻如何取類而楚王與其左右曾無疑惑者邪(一作/也)
昔陳焦既亡累年(吴志亦/作六日)而活秦諜從縊六日而蘇顧
(或譌須/一改遂)使竹帛顯書古今(或作/今古)稱怪况叔敖之歿時日
已久楚王必謂其復生也先當詰其枯骸再肉所由闔
棺重開所以(又是/滯語)豈有片言不接一見無疑遽欲加以
寵榮復其禄位此乃類夢中行事豈人倫所為者哉
　按此滑稽耳駮語黏埴可以失笑然謂子元䥘卻不
　錯覆思叙優孟事落第二手决不一直當真况國史
　更非遊戯事也
　優孟(本傳優孟者故楚之樂人也多辯常以談笑諷/諌楚相孫叔敖知其賢人也善待之病且死云)
　(云按節首二/句小異其文)
　陳焦(三國吳志孫休永安四年安吳民/陳焦死埋之六日更生穿土中出)
　秦諜(左宣八白狄及晉平夏㑹晉伐秦/晉人獲秦諜殺之綘市六日而蘇)
又史記田敬仲世家曰田常成子以大斗出貸以小斗
收齊人歌之曰嫗乎采芑歸乎田成子
難曰夫人既從物故然後加以易名田常見存而遽呼
以謚此之不實明(一作/昭)然可知又案左氏傳石碏曰陳
桓公方有寵於王論語陳司敗問孔子昭公知禮乎(同/史)
(記/文)史記家令説太上皇曰髙祖雖子人主也諸如此説
其例皆同然而事由過誤易為筆削若田氏世家之論
成子也乃結以韻語纂成歌詞欲加刋正無可釐革故
獨舉其失以為標冠云
　按民謡或預兆謚成耶郭評云○陳司敗問昭公時
　當在定哀之世記者舉謚非誤也子元摘之非是餘
　所摘皆是此類秦前漢初多有李本寜乃謂公子遂
　生而賜氏烏知此謚非此類咦弄巧成拙奚自首眼
　不見史記為一笑
　田常成子(田齊世家陳敬仲之如齊以陳字為田氏/五世孫田釐子乞事齊景公其收賦稅於)
　(民以小斗受之予民以大斗由是田氏得齊衆心宗/族益彊乞卒子常代立是為田成子齊簡公立田常)
　(修釐子之政齊人歌之云云常卒/謚為成子按史綴後句尤露破綻)
　陳桓髙祖(陳桓公句見左傳隠四年/○髙祖雖子見史記髙紀)
又史記仲尼弟子列傳曰孔子既歿有若狀似孔子弟
子相與共立為師師(一作/事)之如夫子他日弟子進問曰
昔夫子當(舊作/嘗)行使弟子持雨具已而果雨商瞿年(一/脱)
(年/字)長無子母為(此二字一/作欲更)取室孔子曰瞿年四十後當
有五丈夫子已而果然敢問夫子何以知此(舊作/之)有若
嘿然無(史有/以字)應弟子起曰有子(一作/若)避(史有之/字斷句)此非子
之坐也
難曰孔門弟子七十二人柴愚參魯宰言游學(俗作宰/我言語)
(誤/)師商可方回賜非(俗誤/作之)類此並聖人品藻優劣已詳
門徒商㩁臧否又定如有若者名不𨽻於四科譽無偕
於十喆(同/哲)逮尼父既歿方取為師以不荅所問始令避
坐同稱達者何見事之晚乎且退老西河取疑夫子猶
使䘮明致罰投杖謝愆何肯公然自欺詐相䇿(一作/承)奉
此乃童兒相戯非復長老所為觀孟軻著書首陳此説
馬遷裁史仍習其言得自委巷曾無先覺悲夫
　按援舉四科品隲有子劉非講學家故應襲此盲語
　不須與辯也乃其嗤是史文儕諸童戲龍門有口此
　判不移　有若似聖㡬如孔融之坐飲虎賁學者遇
　此等語雖孟子亦不可執
　西河取疑(檀弓子夏䘮其子而䘮其明曾子弔之曰/吾與女事夫子於洙泗之間退而老於西)
　(河之上使西河之民疑女於夫子爾何無罪與子夏/投其杖而拜曰吾過矣吾過矣鄭注言有師而不稱)
　(師也疏使西河疑與夫子相似皇/氏言疑子夏是夫子之身非也)
又史記漢書皆曰上自(史記作在/漢書作居)雒陽南宫從複道望
見諸將往往相與坐沙中語(漢書作往往/數人偶語)上曰此何語
留侯曰陛下所封皆故人親愛所誅皆平生讐(一作/仇)忌
(史漢/作怨)此屬畏誅故相聚謀反爾上乃憂曰為之奈何留
侯曰上平生所憎誰最甚者上曰雍齒留侯曰今先封
雍齒以示羣臣羣臣見雍齒封則人人自堅矣於是上
置酒封雍齒為侯
難曰夫公家之事知無不為見無禮於君如鷹鸇之逐
鳥雀案子房之(一無/之字)少也傾家結客為韓報讎(一作/仇)此
則忠義素彰名節甚著其事漢也何為屬羣小聚(一脫/聚字)
謀將犯其君遂嘿然杜口俟問方對倘若髙祖不問竟
欲無言者邪且將而必誅罪在不測如諸將屯聚圖為
禍亂宻言臺上猶懼覺知羣議沙中何無避忌為國(當/作)
(圖/)之道必不如斯然則張良慮反側不安雍齒以嫌疑
受爵葢當時實有其事也如複道之望坐沙而語是説
者敷演妄溢其端耳
　按一路説來兩面搏擊理事俱到皆屬蹴下之文節
　尾數言是正指真曉事人語玉連環謹以解矣○涑
　水氏論此事亦有帝見方對之疑因為之説曰良以
　帝數任愛憎為誅賞諸將有自危之心故因事納忠
　以移帝意使上下無猜忌也此又一解以謀反一語
　為詭辭譎諫又一妙㑹
　雍齒(留侯世家雍齒與我故數嘗辱我我欲殺之為/其功多故不忍又封為什方侯注括地志云益)
　(州什/邡縣)
　知無不為(左僖九晉茍息曰公家/之事知無不為忠也)
　鷹鸇之逐(左文十八季文/子出莒僕之語)
　將而必誅(公羊莊三十二公子牙今將爾辭曷/為與親弑者同君親無將將而誅焉)
又東觀漢記曰赤眉降後積甲與熊耳山齊云云(所難/之指)
(文中已足云/云字疑衍)
難曰案盆子既亡棄甲誠衆必與山比峻則未之有也
昔太誓云前徒倒戈血流漂杵孔安國曰葢言之甚也
如積甲與熊耳山齊者抑亦血流漂杵之徒歟
　按此條文簡獨無駮句如古書義疏於諸條中最為
　雅飾
　赤眉盆子(後漢書劉盆子者太山式人城陽景王章/之後琅邪人樊崇起兵於莒王莽遣亷丹)
　(王匡擊之崇恐其衆與莽兵亂乃皆朱其眉相識别/由是號曰赤眉赤眉將兵西求劉氏共尊立之遂立)
　(盆子為帝自號建始元年入長安城更始來降赤眉/貪財物出大掠時三輔飢引而東歸光武要其還路)
　(赤眉驚震乞降曰盆子將百萬衆降陛下何以待之/帝曰待女以不死耳樊崇乃將盆子肉袒降積兵甲)
　(宜陽城西與/熊耳山齊)
又東觀漢記曰郭伋為并州牧行部到西河美稷有童
兒數百各騎竹馬於道次迎拜伋問(一有/曰字)兒曹何自逺
來對曰聞使君始到喜故奉迎伋辭謝之事訖諸兒送
至(一作/出)郭外問使君何日當還伋使别駕計日吿之既
還先期一日伋為違信止於野亭須期乃入
難曰葢此事不可信者三焉案漢時方伯儀比諸侯其
行也前驅竟(一作/蔽)野後乗塞路鼓吹沸喧旌􁦌填咽彼
草萊稚子齠齔童兒非唯羞赧不見亦自驚惶失據安
能犯騶駕凌䄡帷首觸威嚴自陳襟抱其不可信一也
又方伯案部舉州振肅至於墨紱長吏黄綬羣官率彼
吏人顒然佇候兼復掃除逆旅行李有程嚴備供具憩
息有所如棄而不就居止無恒(一作/常)必公私闕擬客主
俱窘凡為良二千石固當知人所苦安得輕赴數童之
期坐失百城之望其不可信二也夫以晉陽無竹古今
共知假有傳檄它方葢亦事同大夏訪知(一作/諸)商賈不
可多得况在童孺彌復難求羣戯而乗如何克辦其不
可信三也凡説此事總有三科(三科屬/漢記言)推而論之了無
一實異哉(補注傳檄恐/當作轉致)
　按三科揭辯殊欠老成傔從可省也供頓可斷也竹
　材可轉也然必如史事亦豈事理之常其上文既言
　所到縣邑老幼相逢迎矣獨美稷曾無父老盡童稚
　耶其有導之使然屏視隠處者耶毋乃縣令丞喻指
　里陌工為媚者耶將二千石上計史館作新語相矜
　耀稍增飾之也千載美談一經撲破頓起人㡬許疑
　端矣
　郭伋(後漢書本傳伋字細侯髙祖父解武帝時以任/俠聞伋少有志行世祖建武九年徵拜潁川太)
　(守帝勞之曰去帝城不逺河潤九里冀京師并䝉福/也十一年省朔方刺史屬并州調伋為并州牧前在)
　(并州素結恩徳及入界所到縣邑老幼相携逢/迎道路其行部到西河以下與柬觀記同文)
　晉陽無竹(困學紀聞史通云晉陽無竹事不可信閻/若璩案唐晉陽童子寺有竹日報平安而)
　(美稷乃在今汾州府也按為竹報平安則囏植可知/晉陽汾州地氣亦未必大異然愚意此事疑辯總不)
　(在/此)
　大夏不多得(史記大宛傳張騫曰臣在大夏時見卭/竹杖蜀布問曰安得此大夏國人曰吾)
　(賈人往市之身毒身毒在大夏東南可/數千里以騫度之此其去蜀不逺矣)
又魏志注語林曰匈奴遣使人(一無/人字)來朝太祖令崔琰
在座而已握刀侍立既而使人問匈奴使者曰曹公何
如對曰曹公美則美矣而侍立者非人臣之相太祖乃
追殺使者云云(二字亦贅一本/止一云字亦衍)
難曰昔孟陽卧(一作/坐)床詐稱齊后紀信乗纛矯號漢王
或主遘屯䝉或朝罹兵革故權以取濟事非獲已如崔
琰本無此急何得以臣代君者哉且凡稱人君皆慎其
舉措况魏武經綸霸業南面受朝而使臣居君座君處
臣位將何以使萬國具瞻百寮僉矚也又漢代之於匈
奴其為綏撫勤矣雖復賂以金帛結以親姻猶恐(一脫/恐字)
虺毒不悛狼心易擾如輙殺其使者不顯罪名復何以
懐四夷於外蕃建五利於中國且曹公必以所為過失
懼招物議故誅彼行人將以杜兹謗口而言同綸綍聲
遍寰區欲葢而彰止益其辱雖愚暗之主猶所不為况
英略之君豈其若是夫芻蕘鄙説閭巷讕(舊作讇或/作濶並非)言
凡(一作/諸)如此書通無擊難而裴引語林斯事編入魏史
注中持彼虚詞亂兹實録葢曹公多詐好立詭謀流俗
相欺遂為此説(葢曹公十七字一本失去一本綴注/節末細按之定是正文應置於此)故
特申掎摭辯其疑誤者焉
　按裴注固饒博趣史通雅惡譎辭故往往排之而此
　條通節責裴至末結罪老瞞正名詐詭可云廷尉當
　是也第嫌具瞻綸綍等句施非其分又檢魏志注不
　見此叚殊不可曉
　崔琰(魏志本傳琰宇季珪清河人為東西曹掾屬遷/中尉琰聲姿髙暢眉目疏朗鬚長四尺甚有威)
　(重朝士瞻望而太祖亦敬憚焉按語林事亦見世説/容止篇魏武將見匈奴使自以形陋使崔季珪代帝)
　(自捉刀立牀頭云云匈奴使/曰牀頭捉刀人乃英雄也)
　孟陽卧牀(左荘八齊侯田于貝邱墜車反徒人費遇/賊於門先入伏公而出關死于門中遂人)
　(殺孟陽于牀曰/非君也不類)
　紀信乗纛(項羽本紀漢王食乏夜出女子滎陽東門/楚兵四面擊之紀信乗黄屋車傅左纛曰)
　(漢王降楚皆呼萬嵗漢王與數十騎從西門出項王/見紀信問漢王安在信曰已出矣項王燒殺紀信)
又魏世諸小書(一譌/作事)皆云文鴦侍講殿瓦皆飛云云(二/字)
(贅○此事列晉陽秋/之前亦指曹魏時)
難曰案漢書云項王叱咜慴伏千人然則呼聲之極大
者不過使人披靡而已尋文鴦武勇逺慙項籍况侍君
側固當屏氣徐言安能(一多/使字)檐瓦皆飛有踰(舊作/喻)武安
鳴鼓且瓦既飄隕則人必震驚而魏帝與其羣臣焉得
巋然無害也
　按形容語與積甲山齊同類而侍講瓦飛語尤過當
　故彼為解詞此為詰詞
　文鴦(按文鴦有二一在魏髙貴鄉公時即文欽子一/在西晉末遼西鮮卑段務勿塵子匹磾弟也文)
　(乃指魏時者通鑑髙貴正元二年鴦夜襲司馬師營/廿露三年降於司馬昭晉書景紀鴦勇冠三軍景帝)
　(目有瘤割之鴦來攻驚而目出/即其人也小書侍講事無考)
　武安鳴鼓(史記亷簡傳秦伐韓軍於閼與王令趙奢/將救之兵去邯鄲三十里秦軍軍武安西)
　(鼔噪勒兵武/安瓦屋盡振)
又晉陽秋曰胡質為荆州刺史子威自京都(一作/師)省之
見父(史有停廐中三字文/當摘一停字乃成句)十餘日告歸質賜絹一疋為
路糧威曰大人清髙不審於何得此絹質曰是吾俸禄
之餘
難曰古人謂方牧為二千石者以其禄有二千石故也
名以定體貴實甚焉設使亷如伯夷介若黔敖(恐當/作婁)茍
居此職終不患於貧餒(或作/餧)者如胡威之别其父也一
縑之財猶且發問則千石之俸其費安施料以牙籌推
以食(一作/之借)箸察其厚薄知不然矣或曰觀諸史所載兹
流非一(原注如張堪為蜀郡乗折轅車吳隠之為廣川/貨犬待客並其類也  張堪舊作張湛貨犬或)
(作貸米/並誤)必以多為證則足可無疑然人自有身安弊(古/通)
(敝/)緼口甘麄糲而多藏鏹帛無所散用者故公孫𢎞位
至三公而卧布被食脫粟飯汲黯所謂齊人多詐者是
也安知胡威之徒其儉亦皆如此而史臣不詳厥理直
謂清白當然(一脫當/然二字)繆矣哉
　按流傳清節刻用深文過矣然不怪其父而疵其子
　人情王道推隠入微楚直證羊齊㢘咽李聖賢不與
　正見氣象光明○仲長統論損益曰君子居位為士
　民之長固宜重肉累帛朱輪駟馬今反謂薄屋者為
　髙藿食者為清既失天地之心又開虚偽之門又張
　敞飭長吏奏曰假令京師先行讓畔異路道不拾遺
　其實無益亷貪貞淫之行而以偽先天下固未可也
　即諸侯先行之而偽聲軼於京師非細事也其言與
　此段相發故引申録之
　胡質(并/子)威(晉良吏傳胡威字伯武父質以忠清著稱/仕魏至征東將軍荆州刺史威早厲志尚)
　(質之為荆州也云云與晉陽秋略同威歴徐州刺史/入朝武帝語平生曰卿孰與父清對曰臣父清恐人)
　(知臣清恐人不知/是臣不及逺也)
　介若黔敖(檀弓齊大飢黔敖為食於路有餓者貿貿/然來黔敖曰嗟來食曰予惟不食嗟來之)
　(食以至於斯也按介當屬餓者文似誤恐當作黔婁/法言重黎篇或問賢曰顔淵黔婁皇甫髙士傳黔婁)
　(死妻以康為謚曽子曰先生食不充膚衣不葢形何/樂而為康妻曰昔君嘗賜粟三千鍾先生辭不受甘)
　(天下之淡味求仁而得仁謚/為康不亦宜乎亦見列女傳)
　史載非一(原注引張吳二事按後漢張堪傳堪在蜀/公孫述破珍寳足富十世而堪去職之日)
　(乗折轅車布被囊而已晉書良吏傳吳隠之將嫁女/謝石知其貧素令助厨帳使至方見婢牽犬賣之此)
　(外蕭然/無辦)
　布被脫粟(漢公孫𢎞傳汲黔曰𢎞位三公奉禄甚多/然為布被此詐也乂𢎞身食一肉脫粟飯)
　(西京雜記𢎞故人髙賀告人曰公孫内服貂蟬外衣/麻枲内厨五鼎外膳一肴云何示天下於是朝廷疑)
　(其矯焉𢎞聞之歎曰/寜逢惡賔勿逢故人)
又新晉書阮籍傳曰籍至孝母終正與人圍碁(亦作/棋)對
者求止籍留與决(史有/賭字)既而飲酒二斗舉聲一號吐血
數升及(史有/將字)葬食一蒸㹠飲二斗酒(一本酒字/在二斗上)然後臨
穴(史作/訣)直言窮矣舉聲一號因復吐血數斗(史亦/作升)毁瘠
骨立殆致滅性
難曰夫人才雖下愚識雖不肖始亡天屬必致其哀但
有(舊誤/作以)苴絰未幾悲荒遽輟如謂本無戚容則未之有
也况嗣宗當聖善將歿閔凶所鍾合門惶恐舉族悲咤
居里巷者猶停舂相(一作/杵)之音在鄰伍者尚申匍匐之
救而為其子者方對局求决舉杯酣暢但當此際曾無
感惻則心同木石志如梟獍者安有既臨泉穴始知摧
慟者乎求諸人情事必不爾又孝子之䘮親也朝夕孺
慕鹽酪不嘗斯可至於癯瘠矣如甘㫖在念則觔肉内
寛醉飽自得(一作/支)則飢膚外博况乎溺情㹠酒不改平
素雖復時一嘔慟豈能柴毁骨立乎(已上兩駮理解/皆得苦其煩絮)葢
彼阮生者不脩名教居䘮過失而説者遂言其無禮如
彼又(舊譌/作人)以其志操本(一作/尤)異才識甚髙而談者遂言
其至性如此惟毁及譽皆無取焉
　按無禮如彼至性如此猖狂生態正復躍見楮墨間
　愚意劉生此段宜為訓俗摭言不須作箴史博議
　阮籍(見史官建置篇又本傳殆致滅性之下云裴楷/往弔之籍散髮箕踞醉而直視楷弔唁畢便去)
　(或問曰籍既不哭君何為禮楷曰阮籍方外之士我/俗中之人時人歎為兩得愚謂此一段語乖誕尤甚)
　舂相(檀弓鄰有喪舂不相史記商君傳趙良曰五羖/大夫死秦國男女流涕童子不歌謡舂者不相)
　(杵/)
又新晉書王祥傳曰祥漢末遭亂扶母携弟覽避地廬
(一作/盧誤)江隠居三十餘年不應州郡之命母終徐州刺史
吕䖍檄為别駕年垂耳順覽勸之乃應召于時冦賊充
斥祥率勵兵士頻討破之時人歌曰海沂之康實頼王
祥年八十五太始五年薨(補按魏志吕䖍傳注祥始仕/年過五十以泰始四年年八)
(十九薨其/文較核)
難曰祥為徐州别駕冦盗充斥固是漢建安中(獻帝第/三改元)
徐州未清時事耳(子元黏看在此/疑端從此生)有魏受命凡四十(一/作)
(三十/誤)五年(自丕至陳留王全魏之數也/陳留即常道鄉公後謚元帝)上去徐州冦賊
充斥下至晉太始(武帝/初元)五年當六十年已上矣祥於建
安中年垂耳順更加六十(一多/六字)載至晉太始五年薨則
當年一百二十嵗矣而史云年八十五薨者何也如必
以終時實年八十五則為徐州别駕止可年(年字一在/五六下)
二十五六矣又云其未從官已前隠居三十餘載者但
其初被檄時止年二十五六自此而往安得復有三十
餘年乎必謂祥為别駕在建安後則徐州清晏(易代頻/仍么麽)
(竊發固亦時有史不/悉載耳胡可臆泥)何得云于時冦賊充斥祥率勵兵
士頻討破之乎求其前後無一符㑹也
　按祥應徐州檄時年垂耳順以太始五年年八十五
　計之則與建安兵事無預矣傳有從討母丘儉之文
　正是淮徐用兵之事而事在累官光禄勲後則其先
　所謂别駕勵兵者又非欽儉等也本條疑根只在徐
　州㓂盗四字愚謂此四字活看為得○篇多顓固之
　言然所發覆非無理即不情功在懲戲遏偽而貌取
　之失子羽矣
　王祥(晉書本傳祥字休徵琅邪臨沂人繼母朱氏不/慈每使掃除牛下祥愈恭敬母嘗欲生魚氷凍)
　(忽解雙鯉躍出母又思黄雀炙黄雀數十/入其幙鄉里稱為孝感焉漢末遭亂云云)
　沂徐冦賊(建安初年則有吕布袁術之亂是在魏之/初起至髙貴鄉公時則有母丘儉文欽諸)
　(葛誕等據淮陽檄討司馬氏事是在魏之末造按祥/傳為徐州别駕在吕袁等事後從討母丘儉是為司)
　(𨽻校尉時非/為别駕時)　(補按虔傳守徐在魏文明間任别駕/祥有討定利城賊事徐冦當謂此)
凡所駮難具列如右葢精五經者討羣儒之别義練三
史者徴諸子之異聞加以探賾索隠然後辨其紕繆如
向之諸史所載則不然何者其叙事也唯記一途直論
一理而矛盾自顯表裏相乖非復牴牾直成狂惑者爾
尋兹失所起良由作者情多忽略識惟愚滯或採彼流
言不加銓(一作/詮)擇或傳諸繆説即從編次用使真偽混
淆是非參錯葢語曰君子可欺不可罔至如邪説害正
虚詞損實小人以為信爾君子知其不然又(一無/又字)語曰
信書不如無書葢為此也夫書彼竹帛事非容易凡為
國史可不慎諸
　按此為篇尾即是全書結尾書中每以狂惑愚滯邪
　説小人等字輕易加人子元罪過○採彼流言數句
　乃史通全部通指凡所為糾前失者皆以嚴後式也
　吹求病或過正而銓次犂然就班合條成章合章成
　卷通部一貫豈茍作者○惟史與經相為對待談經
　之書日益充棟衡史之部邈焉孤行其為結體嚴重
　寧詎説家等夷涪翁老眼乃與雕龍並稱所由沒其
　實者葢已久矣
　　　忤時(第十二/)
孝和皇帝時(中宗初/謚孝和)韋武弄權母媪(一作/娼)預政士有附
麗之者起家而綰朱紫予以無所傅㑹取擯當時(原注/一為)
(中允四/載不遷)㑹天子還京師朝廷願從者衆予求畨次在大
駕後發日(此二句後字錯置當云子/求番次在後大駕發日)因(古本有/因字)逗留不
去守司東都杜門却掃凡經三載釋(上述忤/時縁起)或有譖予
躬為史臣不書國事而取樂丘園私自著述者由是驛
召至京令專執史筆于時小人道長綱紀日壊仕於其
間忽忽不樂遂與監修國史蕭至忠等諸官書求退曰
釋(滿肚不合時宜具在簡蕭一牘本篇之作只/欲録存此牘編入部尾耳已上當作小序觀)
僕幼聞詩禮長渉藝文至於史傳之言尤所耽恱尋夫
左史右史是曰春秋尚書素王素臣斯稱微婉志晦兩
京三國班謝陳習闡其謩中朝江左王陸干孫紀其厯
劉石僭號方䇿委於和(苞/)張(未/詳)宋齊應籙惇史歸於蕭
沈亦有汲冡古篆禹穴殘編孟堅所亡葛洪刋其雜記
休文所缺荀(當作/謝)綽裁其拾遺凡此諸家其流葢廣莫
不賾(一作/頤)彼泉(諱淵/作泉)藪尋其枝葉原始要終備知之矣
釋(牘首自述性耽/史學搜覽靡遺)若乃劉峻作傳自述長於論才范曄
為書盛言矜其贊體斯又當仁不讓庶㡬前哲者焉
釋(次明素志本/以著述自許)然自䇿名仕伍待罪朝列三為史臣再
入東觀竟不能勒成國典(此句當與正史篇撰唐書八/十卷重修則天實錄三十卷)
(參互/活㸔)貽彼後(一脱/後字)來者何哉釋(轉到遜避/不為起下)靜言思之其
不可有五故也釋(提五不可是/全篇柱棒)何者古之國史皆出自
一家如魯漢之丘明子長晉齊之董狐南史咸能立言
不朽藏諸名山未聞藉以衆功方云絶筆唯後漢東觀
大集羣儒著述無主條章靡立由是伯度譏其不實公
理以為可焚張(衡/)蔡(邕/)二子糾之於當代傅(元/)范(曄/)兩
家嗤之於後葉今者史司取士有倍東京人自以為荀
袁家自稱為政駿(謂劉/向歆)每欲記一事載一言皆閣筆相
視含毫不斷故頭(或作/首)白可期而汗青無日其不可一
也釋(第一不可謂古史成於一手近世例/取多員遂致觀望相延曠廢時日)前漢郡國計
書先上太史副上丞相後漢公卿所撰始集公府乃上
蘭臺由是史官所修載事為博爰自近古此道不行史
官編録唯自詢採而左右二史闕注起居衣冠百家罕
通行狀求風俗於州郡視聽不該討沿革於臺閣簿籍
難見雖使尼父再出猶且成於管窺况僕限以中才安
能遂其博物其不可二也釋(第二不可謂史館聚書漢/懸公令近須史臣自採能)
(無闕略/稽時)昔董狐之書法也以示於朝南史之書弑也執
簡以往而近代史局皆通籍禁門深居九重欲人不見
尋其義者葢由杜彼顔面防諸請謁故也然今館中作
者多士如林皆願長喙無聞䶦(同/齚)舌儻有五始初成一
字加貶言未絶口而朝野具知筆未栖毫而搢紳咸誦
夫孫盛實録(一作/紀實)取嫉權門王劭(一作/王韶)直書見讎貴族
人之情也能無畏乎其不可三也釋(第三不可謂古時/良史秉直公朝近)
(制禁防轉滋多口/人皆畏縮遲回矣)古者刋定一史纂成一家體統各殊
指歸咸别夫尚書之教也以疏通知逺為主春秋之義
也以懲惡勸善為先史記則退處士而進姦雄漢書則
抑忠臣而飾主闕斯並曩時得失之列良史是非之準
作者言之詳矣頃史官注記多取禀監脩楊令公則云
必須直詞宗尚書則云宜多隠惡十羊九牧其令難行
一國三公適從何在其不可四也釋(第四不可謂古人/作史是非進退得)
(自主張近則例設監修/禀承牽制無從下筆)竊(一作/切)以史置監修雖古無式
尋其名號可得而言夫言監者葢總領之義耳如創紀
編年(一作創立紀/年一脫編字)則年有斷限草傳叙事則事有豐約
或可略而不略或應書而不書此刋削之務也屬詞比
事勞逸宜均揮鉛奮墨勤惰須等某袠(一譌/表)某篇付之
此職某傳某志(一作某/紀某傳)歸之彼官此銓配之理也斯並
宜明立科條審定區域儻人思自勉則書可立成今監
之者既不指授修之者又無遵奉用使爭學茍且務相
推避坐變炎凉徒延歳月其不可五也釋(第五不可從/上條來既設)
(監局宜定科指訖無配/派誰獨承當廢職奚咎)凡此不可其流實多一言以蔽
三隅自反而時談物議安得笑僕編次無聞者哉釋(略/一)
(束/勒)比者伏見明公每汲汲於勸誘勤勤於課責或云墳
籍事重努力用心或云嵗序已淹何時輟手切(一作/竊)以
綱維不舉而督課徒勤雖威以刺骨之刑朂以懸金之
賞終不可得也語曰陳力就列不能者止所以比者布
懐知已厯抵(舊作/詆)羣公屢辭載筆之官願罷記言之職
(一作/責)者正為此爾釋(針對課督之詞再一束/勒忤時正㫖已盡於此)抑又有所
未諭(古通/喻)聊復一二言之比奉髙命令𨽻名修史而其
職非一如張尚書崔岑二吏部鄭太常等既廹以吏道
不可拘之史任以僕曹務多閒勒令專知下筆夫以惟
寂惟寞乃使記事記言茍如其例則栁常侍劉祕監徐
禮部等並(一脫並字/一作幷)門可張羅府無堆案何事置之度
外而使各無羈束乎釋(自此以下將言專寄責成/宜隆異數先以陪員挑起)必謂
諸賢載削非其所長以僕鎗鎗鉸鉸故推為首最就如
斯理亦有其説釋(轉入/自身)何者僕少小從仕早躡通班當
皇上初臨萬邦未親庶務而以守兹介直不附姧回遂
使官若土牛棄同芻狗逮鑾輿西幸百寮畢從自惟官
曹務簡求以留後居臺常謂朝廷不知國家於我已矣
釋(就本身作甘投閒散一跌即/指畨次在後守司東都時)豈謂一旦忽承恩㫖州
司臨門使者結轍既而驅駟馬入函闗排千門謁天子
引賈生於宣室雖歎其才召季布於河東反増其媿釋
(即前所云驛召至京忽忽/不樂意正是目前光景)明公既位居端揆(本音/上聲)望重
台衡飛沈屬其顧盼(一作/眄)榮辱由其俛仰曽不上祈宸
極申之以寵光僉議搢紳縻我以好爵其相見也直云
史筆闕書為日已乆石渠掃第思子為勞今之仰追唯
此而已釋(此節剖明責有專/歸禮無加異之故)抑眀公足下獨不聞劉炫
蜀王之説乎昔劉炫仕隋為蜀王侍讀尚書牛宏嘗問
之曰君王遇子其禮如何曰相期髙於周孔見待下於
奴僕宏不悟其言請聞其義炫曰吾王每有所疑必先
見訪是相期髙於周孔酒食左右皆饜而我餘􁏏不霑
是見待下於奴僕也僕亦竊不自揆輕(一作/輙)敢方於鄙
宗(劉炫同/姓故云)何者求史才則千里降追語宦途則十年不
進意者得非相期髙於班馬見待下於兵卒乎釋(援古/為况)
(申足/上意)又人之品藻貴識其性明公視僕於名利何如哉
當其坐嘯洛城非隠非吏惟以守愚自得寧以充詘攖
心但今者僶勉從事攣拘就役朝廷厚用其才竟不薄
加其禮求諸隗始其義安施儻使士有澹雅若嚴君平
清亷如段干木與僕易地而處亦將彈鋏告勞積薪為
恨况僕未能免俗能不蔕(讀如/蠆)芥於心者乎釋(此節又/拓開上)
(説自占/身分)當今朝號得人國稱多士蓬山之下良直差肩
芸閣之中英竒接武僕既功虧刻鵠筆未獲麟(詳此二/句非不)
(草撰者但/未卒業耳)徒殫大官之膳虚索長安之米乞已本職還
其舊居多謝簡書請避賢路唯明公足下哀而許之釋
(牘尾結/歸辭退)
至忠得書大慙無以酬答又惜其才不許解史任而宗
楚客崔湜鄭愔等皆惡聞其短共讎嫉之俄而蕭宗等
相次伏誅然後獲免於難釋(此是書後體其文則配應/篇頭小人道長至此歸杜)
(也/)
　按篇名忤時其實只是與蕭至忠等一通簡劄也其
　前作小序用其後作附䟦用不必連屬○全劄所主
　只在五不可五層遞下其本指更在後二不可葢𦂳
　對監領非人多作鄙夷負氣語故號其篇曰忤時也
　○忤時與自叙相表裏自叙主衡史忤時主職史衡
　史本於識定識定故論定史通作而識寓焉職史期
　於道行道行故直行史通成而道存焉是二篇者函
　古砥今屹然分峙為内外篇之殿器鑒風稜不規不
　隨
　天子還京(武后紀光宅元年廢嗣聖皇帝為廬陵王/遷于房州改東都為神州拜洛受圖聖厯)
　(元年召廬陵王于房州長安五年皇帝復于位按其/時臨朝復辟並在東都也中宗紀神龍二年十月至)
　(自東都賜行從官勛一轉/按是為中宗還京師也)
　蕭至忠(唐書本傳至忠同中書門下平章事以韋后/黨出太平公主用事附納丐還復為中書令)
　(主謀逆至忠遁入南山捕誅之至忠外方直而内無/守因武三思得中丞附安樂主為宰相舊書代韋巨)
　(源為侍中仍依舊修史按巨源傳云至忠/仍舊監修國史則此云修史即謂監修也)
　素王素臣(家語齊太史子餘歎美孔子曰天其素王/之乎又見莊子及董子對䇿賈鄭序論又)
　(杜氏左傳序説者謂仲尼自衛反魯修春秋立素王/丘明為素臣荅曰異乎余所聞子路欲使門人為臣)
　(孔子以為欺天而云仲尼/素王丘明素臣非通論也)
　葛洪雜記(晉書本傳洪著述不輟抄五經史漢/百家之言力挍雜事三百一十卷)
　荀綽拾遺(按隋經籍志宋拾遺十卷梁少府謝綽撰/書事篇亦云謝拾沈遺此處作荀綽誤)
　東觀羣儒(詳漢書家/及正史篇)
　伯度譏其不實(淵鍳古文本注杜伯度漢末人名操/按即杜度也庾肩吾書品杜度濫觴)
　(于草書取竒于漢帝品在上之中然頗疑與譏漢紀/無渉及考常璩華陽士女志李法字伯度桓帝時為)
　(侍中數表宦官太盛椒房太重史官記事無實錄之/才虚相褒述必為後笑乃知此處伯度是李非杜也)
　(注書不可/率意如此)
　公理以為可焚(後漢仲長統傳統字公理博渉書記/每論説古今及時俗行事恒發憤歎)
　(息著論名昌言凡三十四篇又作/詩見志曰百家雜碎請用從火)
　史局通籍禁門(見辨/職篇)
　王劭見讎(困學紀聞文粹云王韶直書見讐貴族宋/王韶之為晉史叙王珣貨殖王廞作亂珣)
　(子𢎞廞子華皆貴韶之懼為所陷深附結徐傅等當/從文粹按舊唐書亦作王韶然觀史通於叙事曲筆)
　(等篇及雜説中北齊隋史等節累累言王劭直書犯/時忌從本文作劭亦合集内評家厯詆王劭正縁不)
　(悟此/㫖耳)
　楊令公(唐書楊再思傳再思為人佞而智張昌宗坐/事武后問昌宗於國有功乎再思言昌宗為)
　(陛下治丹餌而愈此為有功戴令言賦兩/脚狐譏之中宗立拜中書令監修國史)
　宗尚書(唐書宗楚客傳楚客字叔敖武后從姊子同/鳯閣鸞臺平章事韋后安樂公主親信之與)
　(紀處訥為黨世號宗紀韋氏敗誅楚客冐於權利嘗/諷陳延禧陳符命以媚帝曰陛下承母禪周唐一統)
　(知㡬本傳楚/客亦領監修)
　張尚書(唐書張文瓘傳弟子錫久視初為宰相請還/廬陵王不為張易之所右流循州龍朔中累)
　(遷工部尚書/兼修國史)
　崔岑二吏部(唐書崔仁師傳其孫湜字澄瀾少以文/詞稱附託昭容上官氏數與宣淫於外)
　(俄撿校吏部侍郎後賜死湜猜毒詭險進趣不已至/於敗乂岑文本傳其孫羲字伯華中宗時遷祕書少)
　(監進吏部時崔湜鄭愔等分掌選皆以賄聞獨羲勁/亷為時議嘉仰但不能抑退坐豫太平公主謀誅)
　鄭太常(疑即後所云鄭愔新舊書皆/無傳其名附見岑羲等傳)
　惟寂惟寞(揚雄解嘲惟寂/惟漠守徳之宅)
　栁常侍劉祕監徐禮部(栁常侍北平補注以栁芳當/之而劉徐無注按芳官非常)
　(侍生亦少後同時有栁澤者疏諌斜封官拜監察御/史進殿中侍御史然亦未知是否愚謂此三人官不)
　(甚著本文亦未舉其名/不必彊求其人以實之)
　鎗鎗鉸鉸(恐即鐵中錚錚庸中/佼佼之義未詳别見)
　引賈生(漢書賈誼傳誼為長沙王太傅後歳餘文帝/思誼徴之至入見上方受釐坐宣室因問鬼)
　(神之本誼道所㠯然夜半文帝前席曰/吾久不見賈生自㠯為過之今不及也)
　召季布(史記本傳季布為河東守人有言其賢者孝/文召欲以為御史大夫復有言其勇使酒難)
　(近者見罷布因進曰陛下無故召臣人必有以臣欺/陛下者今罷去人必有以毁臣者陛下以一人譽而)
　(召臣一人毁而去臣臣恐有識/聞之有以闚陛下也上黙慙)
　彈鋏積薪(彈鋏見戰國齊䇿史史記汲黯傳黯列為/九卿故黯時丞相  皆與黯同列或尊用)
　(迴之黯褊心不能無少望見上前言曰/陛下用羣臣如積薪耳後來者居上)
　刻鵠(本見馬援傳然此處語意乃以積功未究為言/王禹偁詩收螢秋不倦刻鵠夜忘疲亦此用法)
　(也/)
　
　
　
　
　史通通釋卷二十
附録新唐書劉知㡬本傳(増注/)
劉子元名知㡬以𤣥宗諱嫌故以字行年十二父藏器
(按文藝傳劉延祐徐州彭城人永徽初以著作郎𢎞文/館學士與令狐徳棻等撰次國史并實錄封陽城縣男)
(從弟藏器為侍御史劾還脅人為妾者其人私請帝止/其還藏器曰法萬民所共陛下用舍繇情法何所施今)
(日從明日改下何所遵乃詔可稍遷比部員外郎監察/御史子知柔累官工部尚書太子賔客封彭城縣侯知)
(㡬别/有傳)為授古文尚書業不進父怒楚督之及聞為諸兄
講春秋左氏冐往聽退輙辨析所疑歎曰書如是兒何
怠父竒其意許授左氏踰年遂通覽羣史與兄知柔俱
以善文詞知名擢進士第調獲嘉主簿武后證聖初詔
九品以上陳得失子元上書譏每歳一赦或一歳再赦
小人之幸君子之不幸又言君不虚授臣不虚受妄受
不為忠妄施不為惠今羣臣無功遭遇輙遷至都下有
車載斗量杷推椀脫之諺又謂㓨史非三載以上不可
徙宜課功殿明賞罰后嘉其直不能用也時吏横酷淫
及善人公卿被誅死者踵相及子元悼士無良而甘於
禍作思慎賦以刺時蘇味道李嶠見而歎曰陸機豪士
之流乎周身之道盡矣子元與徐堅元行冲呉兢等善
嘗曰海内知我者數子耳累遷鳯閣舍人兼修國史中
宗時擢太子率更令介直自守累嵗不遷㑹天子西還
子元自乞留東都三年或言子元身史臣而私著述驛
召至京領史事遷秘書監時宰相韋巨源紀處訥楊再
思宗楚客蕭至忠皆領監修子元病長官多意尚不一
而至忠數責論次無功又仕偃蹇乃奏記求罷去因為
至忠言五不可(此書全具忤時篇/内傳節採今不録)至忠得書悵惜不許
楚客等惡其言詆切謂諸史官曰是子作書欲置吾何
地始子元修武后實録有所改正而武三思等不聼自
以為見用於時而志不遂乃著史通内外四十九篇(原/書)
(五十二篇内/篇卷尾有注)譏評今古徐堅讀之歎曰為史氏者宜置
此坐右也(此下傳又節採自叙之文/全文亦見本集今亦不録)子元内負有所未
盡乃委國史於吳兢(按正史篇云長安中余與正諫大/夫朱敬則司封郎中徐堅左拾遺)
(吳兢奉詔撰唐書八十卷神龍元年又與堅兢等同/修則天實録三十卷據此國史本皆同撰傳言無據)别
撰劉氏家史及譜考上推漢為陸終苗裔非堯後彭城
叢亭里諸劉出楚孝王囂曾孫居巢侯般不承元王按
據明審議者髙其博嘗曰吾若得封必以居巢紹司徒
舊邑後果封居巢縣子鄉人以其兄弟六人(當作子謂/兄弟及六)
(子/也)俱有名號其鄉曰髙陽里曰居巢累遷太子左庶子
兼崇文館學士皇太子將釋奠國學有司具儀從臣著
衣冠乗馬子元議古大夫以上皆乗車以馬為騑服魏
晉後以牛駕車江左尚書郎輙輕乗馬則御史劾治顔
延年罷官乗馬出入閭里世稱放誕此則乗馬宜從䙝
服之明驗今陵廟巡謁王公冊命士庶親迎則盛服冠
履乗輅車他事無車故貴賤通乗馬比法駕所幸侍臣
皆馬上朝服且冠履惟可配車故博帶褒衣革履髙冠
是車中服韈而鐙跣而鞍(句意承髙冠説下當云冕而/鞍不當云跣跣者祼足義不)
(可通葢仍舊/書之誤也)非唯不師於古亦自取驚流俗馬逸人顛
受嗤行路(按此議全文具於舊書今録之云子元進議/曰古者自大夫已上皆乗車而以馬為騑服)
(魏晉已降迄乎隋代朝士又駕牛車經史具有其事不/可一二言也至如李廣北征解鞍憩息馬援南伐據鞍)
(顧盼斯則鞍馬之設行於軍旅戎服所乗貴於便習者/也案江左官至尚書郎而輙輕乗馬則為御史所彈又)
(顔延之罷官後好騎馬出入閭里當代稱其放誕此則/專車憑軾可擐朝衣單馬御鞍宜從䙝服求之近古灼)
(然之明驗也自皇家撫運沿革隨時至於陵廟巡謁王/公冊命則盛服冠履乗彼輅車其士庶有衣冠親迎者)
(亦時以服箱充馭在於他事無復乗車貴賤所行通用/鞍馬而已臣伏見比者鑾輿出幸法駕首途左右侍臣)
(皆以朝服乗馬夫冠履而出只可配車而行今乗車既/定恐當作停而冠履不易可謂唯知其一而未知其二)
(也何者襃衣博帶革履髙冠本非馬上所施自是車中亦/之服必也韈而升鐙跣當作冕以乗鞍非唯不師古道)
(自取驚今俗求諸折中進退無可且長裾廣袖襜如翼/如鳴珮紆組鏘鏘奕奕馳驟於風塵之内出入於旌􁦌)
(之間儻馬有驚逸人從顛墜遂使屬車之右遺履不收/清道之旁絓驂相續固以受嗤行路有損威儀今議者)
(皆云秘閣有梁武帝南郊圖多有危冠乗馬者近代故/事不可謂無臣案此圖是後人所為非當時所撰且觀)
(代間有古今圖畫者多矣如張僧繇畫羣公祖二疏而/兵士有著芒屩者閻立本畫明君入匈奴而婦人有著)
(帷帽者夫芒屩出於水鄉非京華所有帷帽創於隋代/非漢宫所作豈可假此二畫以為故實者乎由斯而言)
(則梁氏南郊之圖義同於此又傳稱因俗禮貴縁情殷/輅周冕規模不一秦冠漢佩用舍無常况我國家道軼)
(百王功髙萬古事有不便理資變通乗馬衣冠竊謂宜/從省廢臣懐此異議其來日久日不暇給未及㩁揚今)
(屬殿下親従齒胄將臨國學凡有衣冠/乗馬皆憚此行輙進狂言用申鄙見)太子從之因著
為定令開元初遷左散騎常侍嘗議孝經鄭氏學非康
成注舉十二條左證其謬當以古文為正易無子夏傳
老子書無河上公注請存王弼學宰相宋璟等不然其
論奏與諸儒質辯博士司馬貞等阿意共黜其言請諸
家兼行惟子夏易傳請罷詔可㑹子貺為太樂令抵罪
子元請於執政𤣥宗怒貶安州别駕卒年六十一子元
領國史且三十年官雖徙軄常如舊禮部尚書鄭惟忠
嘗問自古文士多史才少何耶對曰史有三長才學識
世罕兼之故史才少夫有學無才猶愚賈操金不能殖
貨有才無學猶巧匠無楩柟斧斤弗能成室(舊書有猶/須好是正)
(直句宜留/猶須二字)善惡必書使驕君賊臣知懼此為無可加者
時以為篤論子元善持論辯據明銳視諸儒皆出其下
朝有論著輙豫歿後帝詔河南(脱府/字)就家寫史通讀之
稱善追贈工部尚書謚曰文六子貺餗彚秩迅迥(按六/子之)
(序與舊書同後/迥附傳越次)
貺字惠卿好學多通子元卒後擢起居郎厯右拾遺内
供奉獻續説苑十篇以廣漢劉向所遺而刋落怪妄貺
嘗以竹書紀年序諸侯列㑹皆舉謚後人追修非當時
正史如齊人殱于遂鄭棄其師皆孔子新意師春一篇
録卜筮事與左氏合知案春秋經傳而為也因著外傳
云(舊書云六經外/傳三十七卷)子滋浹滋字公茂通經術喜持論以
䕃厯漣水令楊綰薦材堪諫官累授左補闕久之去養
親東都河南尹李廙奏補功曹母服除以司勲員外郎
知南選時大盗後旱蝗相仍吏不能詣京師故命滋至
洪州調補以振職聞貞元二年擢左散騎常侍同中書
門下平章事為相無所設施㢘抑畏慎而已卒謚曰貞
浹亦有學稱生子敦儒家東都母病狂易非笞掠人不
能安左右皆亡去敦儒自侍疾體常流血乃能下食敦
儒怡然不為痛隠留守韋夏卿表其行詔標闕于閭元
和中權徳輿復薦之乃授左龍武軍兵曹參軍分司東
都在母䘮毁瘠㡬死時謂劉孝子後為起居郎逹禮好
古有祖風云(稍節著舊書貺明天文律厯音樂醫算之/術所  又有太樂令壁記三卷真人肘後)
(方三卷天官舊事一卷滋舊書自有傳敦儒在忠義傳/奬語有曰生於儒門禀此至性王祥篤行起孝敬而不)
(移曽參養志積/嵗年而罔怠)
餗字鼎卿天寳初厯集賢院(舊書/作殿)學士兼知史館終右
補闕父子三人更涖史官著史例頗有法(舊書史例三/卷又傳記三)
(卷樂府古題解一卷李肈國史補序餗集小説渉南北/朝至開元為傳記又國朝舊事四十卷書録解題隋唐)
(嘉話/一卷)
彚(新舊書傳/不著字)左散騎常侍終荆南節度使子贊以䕃仕
為鄠丞杜鴻漸自劍南還過鄠厨驛豐給楊炎薦彚(當/作)
(贊/)名儒子(當有/孫字)擢浙西觀察判官炎入相進歙州刺史
政幹彊濟野媪將為虎噬幼女呼號搏虎俱兔觀察使
韓滉表贊治有異行加金紫徙常州滉輔政分所統為
三道以贊為宣州刺史都團練觀察使治宣十年贊以
剛猛立威官吏重足一迹宣富饒斂奉結恩不能訓子
素業衰矣卒贈吏部尚書謚曰敏(稍節卷舊書彚有/集三  贊自有傳)
迥(傳亦不/著字)以剛直稱第進士歴殿中侍御史佐江淮轉
運使時新更安史亂迥饋運財賦力于職大厯初為吉
州刺史治行尤異累遷給事中(舊書有集五卷按迥附/傳當居末此似越次)
秩字祚卿開元末厯左監門衛録事參軍事稍遷憲部
員外郎坐小累下除隴西司馬安禄山反哥舒翰守潼
闗楊國忠欲奪其兵秩上言翰兵天下成敗所繫不可
忽房琯見其書以比劉更生至徳初遷給事中久之出
為閬州刺史貶撫州長史卒所著政典(舊書云三/十五卷)止戈
記(舊書云/七卷)至徳新議(舊書云/十二卷)等凡數十篇(舊書又有指/要三卷又舊)
(書志有論䘮紀制度論私鑄錢改制國學等事東坡志/林世之言兵者咸取通典通典雖杜祐所集然其源出)
(於劉/秩)
迅字㨗卿厯京兆功曹參軍事嘗寢疾房琯聞憂不寐
曰㨗卿有不諱天理欺矣(新書多自撰句法/似此句殊不成語)陳郡殷寅
名知人見迅歎曰今黃叔度也劉晏每聞其論曰皇王
之道盡矣上元中避地安康(當作/慶)卒迅續詩書春秋禮
樂五説書成語人曰天下滔滔知我者希終不以示人
云(新書志六説五卷在經解類李邯鄲書目劉迅作六/説以標六經作書之誼而著其目惟易闕而不叙李)
(義山集始僕得劉氏六説讀之其語曰是非繋於褒貶/不繋於賞罰禮樂繋於有道不繫於有司常宻記之李)
(華三賢論論劉眘虚略曰名儒史官之家兄弟以學著/五説條貫源流備古今之變在京嘗疾太尉房公時臨)
(扶風聞之曰挺卿日若不起無復有神道殷直清有識/尚恨言理少對常想見其面後避地逝於安慶而王氏)
(香祖筆記謂眘虚惜不概見於後世止傳五言詩十四/篇新舊唐書皆不為立傳其字挺卿今亦無知者又言)
(予觀獨孤及三賢論歎眘虚之長不止於詩按李華論/見文苑英華所指即迅耳眘虚必其别字挺卿則文苑)
(有注唐書作㨗卿直清乃寅字無疑也何云無傳三賢/論自稱遐叔遐叔華字也又何云獨孤耶又按徐倬全)
(唐詩録載劉眘虚江東人為夏縣令與賀知章包融張/旭號吳中四士此又不知何本豈别一人耶然所録詩)
(五言十四篇即王所云也豈唐書迅傳闕書為夏縣令/及嘗逰吳中語耶抑詩録所稱江東人或因賀包張三)
(士而臆揣其地也是并三賢論亦未見無論印及本傳/矣名軰如王徐著書若此信乎讀書證古能得其通者)
(世難其/學也)
　新唐書知㡬與徐堅等六人同傳史臣總論曰唐興
　史官秉筆衆矣知㡬以來工訶古人詳此是訶古一
　語非專謂劉自執者偏據胸中有物先入詆諆四起
　焉愚則謂必知知㡬之人者乃可與知史通之書愚
　始時閲其書怪其言自遷固而下無完史其謫之太
　過至或失之𥚹以削或失之泥以膠意其人果談史
　之申韓者邪其春夏之氣少秋冬之氣多者邪及讀
　其本傳詳其世履不但身席清通而六子齊著聲實
　大官榮名逹於孫曾猶未衰止又疑天之施澤於劉
　氏何其深厚而加長如此也自邇釋其書且數過乃
　始寤其為人也雖口不談道而實種道學之胚胎(觀/採)
　(撰載文等篇力屛/誕幻誇誣可見)故其為言也雖貌似拂經而實操
　經物之繩纆(觀疑古惑經等篇寄/憤簒奪叛逆可見)葢其根性壹至畫
　而不過其坊畫於坊者取於物也必約約必受之以
　豐秋冬之為嚴斂也春夏之以長茂也劉氏之澤深
　厚而加長固其符也訶人以為悦而能享是哉愚故
　曰知知㡬之人者可與知史通之書也三山傖父起
　龍書後
