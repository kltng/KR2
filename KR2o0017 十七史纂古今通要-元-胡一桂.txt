#+TITLE: 十七史纂古今通要-元-胡一桂
#+DATE: 2016-06-11 12:22:45
#+SOURCE: github.com/kanripo/KR2o0017 master 4457ab85                
欽定四庫全書　　　　　史部十五
　十七史纂古今通要　　　史評類
　　提要
　　　　(臣/)等謹案十七史纂古今通要十七巻元胡
　　　　一桂撰一桂有易夲義附録纂疏已著録是
　　　　書自三皇以迄五代裒集史事附以論斷前
　　　　有大徳壬寅自序并地理世系等十三圖錢
　　　　曽讀書敏求記曰宋以來論史家汗牛充棟
　　　　率多龎雜可議以其不討論之過也此書議
　　　　論頗精允絶非宋儒隅見者可比一覽令人
　　　　於古今興亡理治了然胷次朱子稱稽古録
　　　　其言如桑麻菽粟小兒六經了好令讀去予
　　　　於此亦云其推許是書甚至至議其當從資
　　　　治通鑑帝魏不當從朱子綱目帝蜀則又以
　　　　久經論定之事務持異議以駭聴不足為一
　　　　桂病也熊禾勿軒集有胡庭芳史纂通要前
　　　　序即為此書而作庭芳一桂字也其稱史纂
　　　　通要省文耳此本不載禾序殆偶佚歟乾隆
　　　　四十六年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　史纂通要巻一
　　　　　　　　　　　　元　胡一桂　撰
　　三皇總論
三皇之號昉於周禮外史掌三皇五帝之書(周禮註云/楚靈王所)
(謂三墳五/典是也)而不指其名其次則見於秦博士有天皇地
皇人皇之議(史記秦初并天下令議尊號丞相綰御史/大夫劫廷尉斯與博士等議曰古有天皇)
(地皇泰皇唐司馬貞索隠/謂泰皇當作人皇今從之)秦去古未逺意三皇之稱此
或庶幾焉漢孔安國書序乃始以伏羲神農黄帝為三
皇少昊顓頊髙辛堯舜為五帝不知果何所本蓋孔子
於家語自伏羲以下皆稱曰帝(家語有宰我問五帝徳/季康子問五帝二篇或)
(疑家語非孔子書恐不可以為據然亦甞思之矣西漢/去夫子未逺太史公明言孔子所傳宰予問五帝徳史)
(記又多引用五帝篇語固已信之況大戴禮亦有五帝/徳篇又與家語合縱家語未必真夫子書而皇與帝名)
(稱自不/可雜也)易大𫝊春秋内外𫝊有黄帝炎帝之稱(易下繫/稱黄帝)
(春秋内𫝊左氏𫝊外傳國/語皆有炎帝黄帝之稱)吕氏月令雖不可為據然有
曰帝太昊帝炎帝帝黄帝亦足以表先秦未嘗以伏羲
神農黄帝為三皇也至宋五峯胡氏直斷以孔子易大
𫝊以伏羲神農黄帝堯舜為五帝不信𫝊而信經其論
始定然三皇之號不可泯也則亦以天皇地皇人皇言
之但此三者夲無所稽意混茫初開先有天而後有地
既有天地則氣化而人生焉皇極經世書以元經會所
謂天開於子地闢於丑人生於寅至寅始為開物之初
意三皇之號由此而稱而所謂三墳者亦必因文籍既
生之後述上古之事而有是書大抵鴻荒闊逺不可得
而詳矣(索隠三皇補紀曰天皇氏兄弟十二人地皇氏/兄弟十一人人皇氏兄弟九人皆分掌九州然)
(亦不知其何所據今姑附注以偹觀覽大紀又謂人皇/後有有巢氏教民搆木為櫓巢夏暑居之亢地為營窟)
(冬寒居之未知稼穡食草木之食未有火化飲禽獸之/血而茹其毛先取其皮蔽前後取而蔽後又有燧人氏)
(始教民出火民未知衣服夏多積薪冬則煬之未有烹/炮飲血而茹腥始教之燔炙後世聖人遂有鑚燧改火)
(之/法)况夫子於書首唐虞於易首伏羲伏羲以前皆未嘗
道闕之可也胡氏曰鴻荒之時亦猶日之夜月之晦時
之冬焉生消升降終而復始於穆天命不已而成四時
之造化於皇羣聖體是以為三綱之禮樂事本乎道道
藏於事天生人人成天三皇尸其體五帝妙其用禹湯
文武成其功孔子孟軻𫝊其學軻之死雖未有得其𫝊
者惟皇上帝降衷于下民若有恒性何莫由斯道也(此/下)
(只稱胡氏曰者/並係五峯大紀)
　　五帝總論
天地肇判邃古遐邈厥詳曷聞孔子定書斷自唐虞他
經則自周禮外惟易繫辭𫝊稱古者包羲氏王天下包
羲氏没神農氏作神農氏没黄帝堯舜氏作如斯而已
家語記孔子答宰我問五帝徳(家語五帝徳篇答宰我/問黄帝顓頊帝嚳帝堯)
(帝/舜)答季康子問五帝(家語五帝篇答季康子問大昊配/木炎帝配火黄帝配土少昊配金)
(顓頊/配水)及春秋内外𫝊於黄帝堯舜間又有少昊顓頊帝
嚳焉大戴禮亦有五帝徳篇又帝世皆叙自黄帝次顓
頊髙辛堯舜(見司馬/索隠)與宰我所問合司馬氏史記紀五
帝又與大戴禮宰我所問合意其本此二書也然皆缺
而未偹(黄帝而上缺伏羲神農/黄帝而下缺少昊不書)善乎胡氏之論曰皇者
初冐天下者也帝者主宰天下者也自燧人而上即三
皇之世也包羲神農黄帝堯舜是五君者有先天地開
闢之仁後天地制作之義民到于今受其賜故孔子稱
之黄帝之後少吴顓頊髙辛雖嘗帝天下孔子所以越
而遺之必稱堯舜者以三君居位僅可持其世而己未
嘗有制作貽萬世故也則五帝之名實定矣今愚本之
易參之胡氏以定五帝之世亦庶幾仲尼之意云耳
　　伏羲
帝太昊伏羲氏(帝王世紀風/姓母華胥)成紀人也以木徳繼天而
王(家語古之王者易代改號取法五行更旺相生先起/於木太昊首以木徳王天下索隠木徳春令故易稱)
(帝出乎震月令孟/春其帝太昊是也)都宛丘(今陳州太/昊之墟)生而神明徳合天
地其王天下也河出圖洛出書則而畫之始作八卦以
通神明之徳以類萬物之情因而重之為六十有四又
幽贊於神明而生蓍參天兩地而倚數觀變於隂陽而
立卦(見易下/繫説卦)教民决嫌疑定猶豫使不迷於吉凶悔吝
之塗蓋非特為萬世文字之祖(朱子/語録)實開物成務之學
也造化之秘泄於此聖道之統亦始於此矣(陳櫟壽翁/増廣通畧)
又因龍圖之瑞以龍紀官故為龍師而龍名(左昭十七/年百官師)
(皆以龍紀/召號後同)教民佃漁(佃音田/獵也)以罔罟為器教民㛰姻以
儷皮為禮(伉儷之/義雙也)又教民豢飬六畜(馬牛羊/豕雞犬)以充庖厨
且以為犧牲享神祗故號伏羲氏亦號包羲氏焉(在位/一百)
(十/年)　(按胡氏曰世𫝊伏羲没女弟女媧襲據尊位循帝/之迹無所革造始制笙篁號女帝女媧後又有驪)
(連栗陸中央栢皇大庭赫胥尊盧啓統昊英朱襄葛天/隂康無懷一十三代皆祖包羲此夫子所不道故不具)
(載姑附見於此又按自伏羲至/帝嚳所稱年皆不可詳姑記之)
　　神農
炎帝神農氏(世紀姜姓長姜水故姓自黄帝始則羲農/姓未可據姑存之母女登少典正妃遊華)
(山感龍首/而生帝)火徳王(家/語)都曲阜(魯/邑)有火瑞以火紀故為火
師而火名斵木為耜揉木為耒以教天下之耕日中為
市致天下之民聚天下之貨交易而退各得其所(易下/繫辭)
此後世農商所由起而斯民生飬之具畧偹矣(増廣/通畧)又
嘗百草以有醫藥而濟其疾疢作五絃之琴以詠豐年
之歌(大/紀)帝崩號曰神農氏焉(在位百/四十年)　(按司馬貞補紀/謂神農氏後又)
(有帝臨魁帝承帝明帝直帝來帝哀帝榆㒺通八代五/百三十年軒轅興大紀同亦夫子所不道附見於此云)
　　黄帝
黄帝有熊氏姓公孫(史記云/名軒轅)有熊國君少典之子(世紀/母附)
(寳索隠云長於姬水改姓姬居軒轅/之丘因以為名有熊河南新鄭是也)都軒轅之丘以土
徳王(家語索隱黄龍地螾見/土精大五六圍螾音引)帝生而神靈弱而能言幼
而狥齊(狥疾/齊速)長而敦敏成而聰明于時神農氏世衰(世/後)
(世神農氏也恐非一君其後世皆稱炎帝司馬貞有八/代之説然國語又謂少典娶有媧氏生炎帝黄帝二帝)
(用師以相濟則是兄弟争/國也皆不可詳矣姑記之)炎帝侵陵諸侯蚩尤(諸/侯)肆為
强暴軒轅修徳治兵三戰而後勝炎帝於阪泉殺蚩尤
於涿鹿(燕山路/涿州)諸侯歸之推軒轅代神農為天子是為
黄帝帝披山通道未嘗寧居東至于海(登九山/及岱宗)西至于
崆峒(山名又登隴/西雞頭山)南至于江(登熊湘/在長沙)北逐薫鬻(北/蠻)合符
釡山(會諸/侯)邑于涿鹿之阿遷徙無常以兵師為營衛有
雲瑞故其紀官也為雲師而雲名舉風后力牧常先大
鴻以當輔佐(鄭𤣥云風后三公力牧/相大鴻鬼㬰區號佐也)命大撓作甲子(撓/奴)
(教反探五行之情又占/斗綱所建始作甲子)容成造厯𨽻首理算數伶倫造
律吕㬰區占星氣容成兼而總之(外/紀)六術之中律厯為
要厯以斗柄建寅春正月為歳首律以黄鍾之宫聲發
於自然為十二律之夲度量衡之所由出三者合律然
後措之天下田可分禄可均禮可制樂可作故律也者
萬事根夲也又建左右史官以紀言動蒼頡沮誦實當
其任始作鳥跡篆謂之曰字(大紀蒼頡沮誦見鳥獸蹄/跡作鳥跡篆其文依類象)
(形而生故/謂之曰字)帝又上觀天文大明時令乃周行天下以觀
地理畫野分州立步制畒以防不足使八家為井井開
四道而分八宅鑿井於中以均生産塞欺陵弭闘訟(本/紀)
又濟以舟楫導以服牛乘馬門柝杵臼弧矢宫室棺槨
書契罔不畢備(易/繫)夫然後制軒冕别章服使知貴賤有
等上下有序各安其分焉其通變而使不倦神化而使
民宜垂衣裳而天下治者如此至和氤氲羣生安樂鳯
凰巢阿閣麒麟遊于郊(大/紀)盛矣哉五帝之世也帝四妃
二十五子得姓者十有四人為十二姓(姬酉祈已滕箴/任荀嬉姞儇依)
生人以來得姓之始實由於此自今觀之伏羲神農二
聖人去洪荒之世未逺也其風猶為朴畧至黄帝之世
實為文明之漸故昔之穴居野處者今始有宫室昔之
汚樽抔飲者今始有什器昔之結繩而治者今始有書
契文字昔之皮革蔽體者今始有冠冕章服其諸制器
利用難以枚舉駸駸乎非復前日朴野之俗矣胡氏曰
是謂徳配天地道之至也制度之經也徳澤流天下至
于今人䝉其惠雖死猶生也後世乃𫝊帝得僊術騎龍
升天者真妖妄矣㫖哉言乎(在位一/百年)
　　少皥
少皥金天氏姬姓黄帝次子(世紀謂𤣥囂繼黄帝立即/少皥金天氏亦曰青陽氏)
(母曰/女節)以金徳王故號金天氏能修太皥之法象日月之
明故又號曰少皥氏(大/紀)都曲阜少皥之立也鳯鳥適至
故紀於鳥為鳥師而鳥名(左/氏)又以鳯知天時立鳯鳥氏
為厯正(大/紀)少皥氏衰九黎亂徳天下之人相懼以神相
惑以怪家為巫史民瀆于祀灾禍薦至胡氏曰邪説之
為人害也乆矣以五帝之時九黎猶亂風教矧漢以來
聖學絶滅世衰一世在上之人茍且僥倖功成而氣盈
利得而志怠崇尚勢力而不知仁義者乎故釋氏巫祝
得以其説誑惑斯民為之薦死求生祈福免禍天下靡
然從之在上者恬然不復知禮制刑賞之本在下者安
然不復知正身修行之實鬼教浮虚之言徧天下風俗
既移孰能不外飾事君之禮内懐背上之心志在伏節
死義以三綱為己任臨事不茍免乎
　　顓頊
顓頊髙陽氏姬姓黄帝之孫昌意之子(家語世紀/云母女樞)以水
徳王(家/語)都帝丘(衛今濮陽後徙/髙陽稱髙陽氏)顓頊以來官師不能逺
紀乃紀於近為民師而命以民事(左/氏)帝淵静而有謀疏
通而知逺養材以任地履時以象天依鬼神以制義治
氣以教化潔誠以祭祀北至幽陵南至交趾西至流沙
東至蟠木(地理志流沙在張掖居延縣海外經東海/中有山名度索上有大桃樹蟠屈三千里)動
静之物小大之神日月所照莫不砥屬(史/記)蓋自少皥之
衰神民雜揉帝命南正重司天以屬神(少皥/子)北正黎司
地以屬民(髙陽氏子後帝嚳使黎并掌重/職賜氏祝融卒弟吳回嗣位)絶地天通使
無相侵瀆革九黎之亂神人不雜萬物有序民安其生
焉(在位七/十八年)
　　帝嚳
帝嚳髙辛氏姬姓黄帝曾孫𤣥囂之孫蟜極之子(史記/世紀)
(云帝生而駢齒張晏云髙陽髙辛以所/興地名號顓頊帝嚳以字號上古質也)以木徳王都亳
(今河南/偃師是)生而神異自言其名聰以知逺明以察微順天
之義知民之急仁而威惠而信修身而天下服取地之
財而節用之撫教萬民而利誨之厯日月而迎送之明
鬼神而敬事之其色郁郁其徳嶷嶷(索隠郁郁猶穆/穆嶷嶷髙也)其
動也時其服也士(索隱服士服/言公且亷也)執中而徧天下日月所
照風雨所至莫不服從(史/記)帝四妃元妃有邰氏女曰姜
嫄與帝禋祀上帝而生稷陳鋒氏女曰慶都有赤龍之
祥孕十四月而生堯於丹陵有娀氏女曰簡狄祈于髙
禖有飛燕之祥而生契娵訾氏女曰常儀生子贄帝崩
贄襲位未乆而殂堯有聖徳初封於陶後封於唐即位
是為帝堯(帝嚳在位七十/年夀百五歳)胡氏曰天地之間有氣化有
形化人之生雖以形相禪固天地之精也姜嫄克禋克
祀以弗無子志之所至氣亦至焉氣之所至精亦至焉
故若履天帝之武而敏歆其祀於是有子不可謂怪而
諸儒不悟惑可知也至於䜟緯之書謂慶都惑赤龍之
精而生堯簡狄吞𤣥鳥之卵而生契則誣矣何者人也
乃與繁氣交而生子則無是理矣是以載其事而削其
詞焉西漢薄太后有蒼龍據腹之祥而生文帝若非史
氏記之詳明則後世必謂薄與龍交而生子矣(髙帝召/薄姬幸)
(之姬曰昨暮夜妾夢蒼􁐂據吾腹髙帝曰此/貴證也吾為汝遂成之一幸生男是為文帝)是故儒者
莫要於窮理理明然後物格而知至知至然後意誠而
心不亂
　　帝堯
夫子定書斷自唐虞以下迄于周於是論二帝三王之
治者始有所根據帝堯陶唐氏帝嚳子姓伊祈(史記堯/名放勲)
(舜名重華禹名文命/先儒皆辨其非是)以火徳都平陽(今晉州年十六以/唐侯即位邵氏皇)
(極經世書元年甲辰七十二載夀/百歳按以後紀年係並用邵氏云)書稱其徳曰欽明文
思安安者帝之心法也曰允恭克讓者帝之身法也欽
存於中恭見於外敬為聖學始終之要也不但是也克
明俊徳以親九族則身修而家齊矣九族既睦平章百
姓則家齊而國治矣百姓昭明協和萬邦則國治而天
下平矣聖經明徳二字實自堯發之大學八條亦始於
此又不但是也中者天下之大夲事事物物莫不有一
中道舉天下以與人大事也而授受之際不過曰允執
厥中而已聖經中之為義亦自堯發之中庸九經亦始
於此然則開千萬世聖學之源者堯之功顧不鉅乎仲
尼祖述堯舜韓子所謂堯以是道𫝊之舜禹湯文武周
公孔子者即此是也道散於三極之間所望於聖人者
裁成天地之道以立人極云耳洪荒之世氣浮而為天者
不過茫茫一太虚耳固未有度數之分黄帝顓頊雖
云造厯蓋未詳也至帝始命羲和分掌天地四時於是
推步之法愈宻日月星辰之麗於天者始則而象之歳
分為四時又分為十二月又分為三百六十日因其氣
盈朔虛又為置閏以應周天之度於是天道可得而成
矣質凝為地者亦不過茫茫一塊土耳固未有疆理之
别也黄帝雖曰分州畫埜亦未詳也至帝始咨四岳舉
其能治水者以拯斯民墊溺一朝之命鯀不能治而禹
繼之其施功之最難者莫如冀壺口龍門等處此蓋混
沌初分水未有洩積之歳乆衝決奔放愈甚則懐㐮之
害愈烈禹因其勢䟽鑿而順導之若其次第則先青兖
徐揚之下流而荆豫梁雍以次底績弼成五服自甸侯
至綏而封建之制以立咸則三壤自畎澮至川而井田
之法以成於是地道可得而平矣自羲農黄帝開物成
務之後又適當一元文明之會風氣駸開剏制立法維
其時也典中所載若時若采二節尤有可得而論者若
時登庸此盖欲舉而受之以登庸之大任也(亦猶舜之/徵庸禹之)
(奮庸百揆/之任也)疇咨之舉不以屬之他人而以屬嗣子丹朱
蓋可見矣若采雖非若時之比書曰亮采曰載采采盖
亦著於其事而有光華者也孔子曰巍巍乎其有成功
煥乎其有文章其此之謂矣疇咨之舉獨以屬之共工
必其人之有剏法立制之能也此二職者一居道揆以
論建於上一居法守以奉行於下二職舉而天下之能
事畢矣然天下之治得人固難知人尤難一曰嚚訟一
曰象恭帝之見則明矣而卒無以當其選者直至七十
載遜位之時始得其人曰虞舜舜又薦禹得益稷臯陶
諸人以佐之考其事大抵皆在舜厯試之後攝政之時
八元八凱之舉四凶四罪之去與夫治水征苖又其事
之最著者也五典敦五禮庸五服章五刑用法度禮樂
彰彰然著明如日月行天亘古常見此又立人之道以
叅賛天地化育之所不及者蓋萬世之功也(此篇係熊/去非書說)
舜既即位封堯後於唐而為虞賔(外紀封丹朱於實沈/之墟以奉其先祀客)
(見天/子)
　　帝舜
帝舜有虞氏姓姚黄帝之後自昌意至舜七世(史記重/華父瞽)
(瞍瞽瞍父橋牛橋牛父句望句望父敬康敬康父窮蟬/窮蟬父顓頊顓頊父昌意昌意黄帝之子愚按史記帝)
(王世次昌意曽孫敬康與堯四從兄弟為舜髙祖則舜/為堯四世從孫與堯同時堯以二女嫁之是舜以曽祖)
(姑為妻已若可疑又禹與堯亦四從兄弟舜亦禹四世/從孫乃先授堯之天下而後授之禹又舜五世從孫乃)
(殛五世從祖於羽山容齊洪氏亦言史記稱契十四世/為湯棄十五世為文王湯與文王隔六百年為叔姪譏)
(其無是理然則太史公/帝王世紀恐未足據也)受堯禪以火徳王都莆阪(今河/中府)
(位元年丙辰在/  六十一載)瞽子父頑母嚚象傲常欲殺舜舜克諧
以孝烝烝乂不格姦耕于厯山(河/東)厯山皆讓畔漁于雷
澤(雷/夏)雷澤皆讓居陶于河濵(濟隂定陶/陶丘亭是)河濵器不苦窳
(游甫反/病也)二十以孝聞三十堯欲巽位于四岳四岳辭衆
咸薦舜蕘曰我其試哉女于時觀厥刑于二女舜内行
彌謹釐降二女于媯汭瞽亦允若堯将使嗣位厯試諸
艱命之司徒而五典以從命之百揆而百事以序命之四
岳而四門穆穆納之大麓而烈風雷雨弗迷孟子所謂
使之主事而事治主祭而神享者是也既厯三載堯以
舜之言皆可底績遂命舜陟帝位舜讓不獲乃攝行天
子事首察璣衡以齊七政厯象授時所當先也類上帝禋
六宗望山川徧羣神攝位致告所當謹也五載一巡守
羣后四朝上下之情所當交通無間也仁以恤五刑之
用義以斷四罪之誅而天下咸服矣薦禹司空往平水
土又舉益稷以為之輔水土既平禽獸之害人者息人
得平土而居之矣其疆理天下又有可言者禹之治水
既已别為九州舜復析之為十二者蓋以冀之東北為
幽西北為并青之正北為營盖自古北狄為中國患此
三州正係捍禦要害之地於此可見古人經制天下之
大畧矣(此意本熊去非書説大紀割青州碣石以北遼/東之地為營州割冀州恒山以北燕薊之地為)
(幽州割冀州大行西北之地為并州南撫/交趾西發氐羗北發山戎息慎東長島夷)二十八載之
間真所謂巍巍乎其有成功也堯崩三年䘮畢而後踐
天子之位南面而治端拱無為責成於九官四岳十二
牧二十二人命禹宅百揆以統之帝不過執其黜陟之
權考其成功而已天下之廣萬事之衆初不以身親之
也五十年間有天下而已若不與豈非其得為君之道
若是乎居攝以前猶任臣道之勞即位以後可見君道
之逸迨夫耄期之後禹攝位之時雖有征苖之事而班
師舞羽己為之來格盖至於此徳洽民心而有司不犯
恩被動植至海隅蒼生盛矣哉太和之極也禹攝位十
有七年舜崩(蔡氏書傳云史記言舜巡守崩于蒼梧之/野孟子云舜卒於鳴條未知孰是今零陵)
(九疑山有/舜冢云)三年喪畢而後踐天子位封舜後於虞而作
賔焉蓋嘗觀堯舜禹三聖授受堯之命舜曰允執厥中
舜之命禹復益以三言者蓋以中之為道汨於人心之
危者易陷隠於道心之微者難明故必察之以精而不雜
守之以一而不離則危者安微者著自無過不及之差信
能執乎此中則天下之大以之𫝊賢者此中也以之𫝊
子者亦此中也推之而為湯武之放伐亦不外乎此中
也此舜所以别白人心道心之危微而且誨之以精一
用工之要者其慮至深逺矣吁精者明也即堯之所謂
明徳一者誠也即堯之所謂欽敬此十六字之𫝊為萬
世心學之要曽謂聖聖相授徒恃勢位之尊土宇之廣
云乎哉胡氏曰愚讀五帝書而後知聖人澤及斯民之
逺也後世有立功於一時興利於一邦者人猶追思而
祀之是數聖人者有功於天下萬世曾不得推苗裔立
宗子建廟庭春秋四時饗天下之報也有天下者端拱
九重之内治其國家上之天文下之地理中之人倫衣
食之原器用之利法度之章禮樂之則誰推明制作之
也而忘之乎佛教之興駕一偏空説失事理之正而其
神像乃得蟠據中華名山巍嶪相望又聽其雕梁畫棟
羣淪滅三綱之人而豢養之此何道也其不耕不植侵
漁民利耗蠧民財乃細事耳為政者恬不以為慮可悲
之甚矣
　
　
　
　
　
　
　史纂通要卷一
欽定四庫全書
　史纂通要卷二
　　　　　　　　　　　　元　胡一桂　撰
　　夏
夏禹姓姒黄帝𤣥孫祖顓頊父鯀(史記顓頊父昌意昌/意父黄帝世紀母有)
(莘氏女曰志/是為修已)受舜禪以金徳王(家/語)都安邑國號夏仍唐
虞以建寅之月為歳首(元年丁巳在/位二十八年)初堯時洪水滔天
下民昬墊試鯀治水九載績用弗成舜攝位殛鯀羽山
命禹嗣父職舉益稷為之佐禹以司空治水益作虞掌
草木鳥獸棄后稷教民播種禹勞心焦思八年於外三
過其門而不入娶于塗山辛壬祭甲啟呱呱而泣禹弗
子惟荒度土功(塗山國名㑹稽山陰縣厯四日往治水/後生啟過門不入惟以相度治水為急)
陸行乘車水行乘船泥行乘橇(音蕝板為之形/如其擿行泥上)山行乘
檋(一作梮皆紀録反以鉄如錐/頭長半寸施履下以土山)首自帝都次兖次青次
徐次揚次荆豫梁雍同九州宅四隩(四方深逺/處可居)旅九山
(旅祭山/之名)滌九川陂九澤方其隨山刋木也則暨益奏庶
鮮食及其决九川距四海濬畎澮距川也(一畒之問廣/尺深尺曰畎)
(方百里廣二尋深二/仭曰澮濬之至川)則暨稷播奏庶艱食(書益稷篇於/艱食下仍有)
(鮮食二字但暨稷只當/言艱食鮮食疑衍文)於是别九州之分野差土田之
髙下定貢賦之式度立封建井田之經界盡一時經制
生養斯民之道矣於是貢金九牧以鑄九鼎載所立九
州之制度以垂萬世(五峰胡氏曰左氏以為鼎者圖象/百物而為之備使民知神姦也愚)
(切以為誣矣魑魅魍魎自古不以為天下患惟鄙夫鄙/婦則或言之縉紳先生不道也王者協于上下以承天)
(休乃以此為事而庸鑄之於鼎乎然則禹所鑄者何也/始除洪水之害别九州之分野差土田之髙下定貢賦)
(之式度立井田封建之經界盡一時生養斯民之道矣/又鑄于鼎以為萬世準耳春秋之時晉鄭鑄刑書則知)
(古人創立制度欲傳/乆逺者必於鼎矣)昔箕子有言曰鯀堙洪水汩陳其
五行帝乃震怒不畀洪範九疇彞倫攸斁鯀則殛死禹
乃嗣興天乃錫禹洪範九疇彞倫攸敘夫以水土既平
則九功修和(六府水火金木土穀三事/正徳利用厚生合為九功)九疇錫彞倫叙
天人之所闗繫有如此者舜既受禪命禹宅百揆禹首
進克艱惠廸之謨安止幾康之告至於傲慢好遊之戒
凛凛乎為舜陳之真有憂治世而危明主之意勤于邦
儉于家舜之稱禹者不過切實之言予何言予思日孜
孜禹之自述者初無過髙之論然而不徒從事於議論
之間而必有事功之實盖可見矣舜老禪禹位曰天之
厯數在汝躬汝終陟元后且致意於人心道心精一執
中之𫝊禹拜稽首固辭帝曰毋惟汝諧乃受命攝行天
子之事如舜之初舜崩三年䘮畢禹遂即天子位任臯
陶伯益以國政(史/記)縣鐘鼓磬鐸鞀以待四方之士(曰教/寡人)
(以道者擊鼓諭以義者擊鐘告以事者擊鐸/語以戞者擊磬有獄訟者擊鞀音桃淮南子)建旌旗斿
旐以别尊卑等級(禹命奚仲為車/正云云管子)興學校以重明倫之
教泣罪人而痛百姓之異心(出是罪人泣之曰堯舜之/人皆以堯舜之心為心寡)
(人為君百姓各自以其/心為心是以痛之說苑)絶㫖酒而知後世以亡國(儀狄/作酒)
(甘疎之絶㫖酒曰後世/必有以酒亡國者世本)㑹塗山而戮防風氏之後至(長/狄)
(國見/家語)今觀其紀綱典則闗石和鈞王府則有之歌(書五/子之)
(歌/)禹之功厚徳茂立極埀統為萬世凖者至詳且備矣
後世覩河洛者思禹功見舞大夏者稱禹徳盛矣哉不
可㤀也(大夏禹/樂名)末年東廵守至㑹稽而崩(夀一百歲冡/在㑹稽山)
蓋嘗論之禹之𫝊於舜者心法授受一中而已天乃錫
禹洪範九疇而皇極居五以一御八居中制外亦一中
而已而吾夫子稱禹乃曰菲飲食而致孝乎鬼神惡衣
服而致美乎黻冕卑宫室而盡力乎溝洫禹吾無間然
矣何哉盖中道之傳心法也吾夫子之論又指其孝心
純至者言之也禹傷父以治水殛死故直以此自任卒
之建立偉績克盖前愆至於禘嚳而郊鯀禹之心從可
識矣故於宗廟則致其孝於祭服則致其美溝洫則盡
其力寧飲食之菲衣服之惡宫室之卑皆不敢暇顧者
其心誠不忍一日安於天子之常奉故也夫豈矯情飾
偽干譽沽名者之所為哉味吾夫子無間然之言其深
有以識禹之心者乎吁孝也者天之經也地之義也民
之行也中心仁愛誠敬之至也堯舜之道亦孝悌而已
一孝立而萬善從之其於立功也乎何有禹崩啟遂繼
世以有天下後世不𫝊賢而𫝊子實自此始王啟即位
(元年甲申/在位九年)有扈氏威侮五行怠棄三正(扈國扶風鄠縣/三正子丑寅之)
(正疑古/已迭用)啟召六卿躬行天罰大戰于甘㓕之有甘誓之
書享諸侯于釣臺(頴昌府陽翟/縣有釣臺陂)天下咸朝夏后竊嘗疑
王啟嗣位之初何為遽有有扈氏之變也太史公謂啟
征有扈不服唐孔氏謂堯舜受禪啟獨繼父以是不服
今觀甘誓聲罪之辭不過曰威侮五行怠棄三正而已
其不奉正朔之意可見也吁𫝊子之事固非出於禹之
本心也天與之人與之啟不能以逃其責矣然天下之
事才出於創見非耳目所常習者不能不起人疑叛之
心至重煩王師大戰而後㓕之舜禹嗣位寧有是乎夫
子定書而存此篇固見啟之奮發有為且著有扈氏不
臣之罪而帝王升降之幾世變之一㑹從可識矣啟崩
太康立(啟子元年癸巳/在位二十九年)以逸豫㓕厥徳黎民咸貳乃盤
遊無度畋于洛表十旬弗反有窮后羿(窮國名/羿君名)距于河
而廢之厥弟五人作五子之歌以致其怨嘗觀禹之訓
曰内作色荒外作禽荒甘酒嗜音峻宇雕墻有一於此
未或不亡太康一犯禽荒之戒而竟以失邦皇祖之訓
豈欺我哉羿立太康弟仲康(元年壬戌在/位十三年)身為之相仲
康肇位四海首命𦙍侯掌六師惟時羲和沈亂于酒遐
棄厥司至於日食大變尚罔聞知王命𦙍侯往征之作
𦙍征林氏曰羿廢太康而立仲康其篡乃在相之世是
則仲康猶有以制之也羿之立仲康也方将執其禮樂
征伐之權以號令天下而仲康即位之始即命𦙍侯掌
六師以收其兵權羲和之罪雖曰沈亂于酒然黨惡於
羿同惡相濟故𦙍侯承王命往征之以剪羿羽翼故終
仲康之世羿不得以逞使仲康盡失其權則羿之簒夏
豈待相而後敢耶王崩子王相立(元年乙亥在/位二十七年)權已歸
羿相為羿所逐居商丘依同姓諸侯斟灌斟鄩氏羿恃
善射不修民事滛于原獸(好/獵)棄武羅伯姻熊髠龍圉(四/子)
(羿賢/臣)而用寒浞浞伯明后寒之䜛子弟也(寒國名伯明/后寒弃浞于)
(夷羿/收之)使相已浞行媚于内(宫/人)施賂于外愚弄其民娛羿
于畋外内咸服羿猶不悛将歸自畋家衆殺而烹之夏
遺臣靡奔有髙氏(國/名)浞自立(壬寅浞簒是年少康生/浞終辛巳共四十年)因
羿室生澆及豷使澆滅斟灌斟鄩氏殺后相處澆于過
處豷于戈(遏戈二國/名宋鄭間)后緍方娠(王相/后)逃出自竇歸于有
仍(后緍仍/國女)生少康為仍牧正(牧官/之正)澆使椒求之(椒澆/臣)奔
有虞(商均所/封之國)為之庖正虞君思妻之二姚而邑諸綸(虞/邑)
有田一成(方十/里)衆一旅(五百/人)能布徳兆謀收夏衆撫其
官職靡自有鬲收二國之燼(灌鄩/遺民)以滅浞而立少康(元/年)
(壬午在位/二十二年)少康使臣女艾滅澆于過后杼滅豷于戈(即/王)
(杼/也)有窮遂亡(自王相至此並/見左襄四年)少康崎嶇亂離之間復禹
亦還舊都祀夏配天不失舊物而有夏中興焉(此下増/廣通畧)
後之言中興者當自少康始少康其中興之賢君靡其
中興之賢臣乎論夫羿浞之禍已無夏矣羲黄堯舜以
來相𫝊之正統其絶者蓋四十年區區庖正一成之地
一旅之衆正復幾何患難顛沛瀕於殆者數矣而卒能
復禹舊跡踐天子位豈惟正統所在非盗賊邪氣所可
奸要亦為之君者有撥亂之志為之臣者有盡忠之節
人事既盡能以天道為定命故能臻兹大業嗚呼少康
靡鬲真人臣子哉雖然少康之有成也推原其故亦由
虞君思之為也虞舜之後也一代之興則先代子孫賔
于王家與國同其休慼古人之慮盖深逺矣後世得人
之國則絶人之祀不知天道昭明禍亦反踵虞夏商周
之祖若孫𫝊祚二千年其效斷可覩矣(熊去非/書論)少康而
後杼(少康子元年甲/辰在位十七年)槐(王杼子元年辛酉/在位二十六年)芒(王槐子元/年丁亥在)
(位十/八年)泄(芒子元年乙巳/在位十六年)不降(泄子元年辛酉/在位五十九年)扃(不降弟/元年庚)
(申在位二/十一年)厪(局子元年辛巳/在位二十一年)而孔甲立(不降子元年壬/寅在位卅一年)
好鬼神事滛亂徳衰諸侯多叛(時天降二龍有雌雄有/劉累學擾龍得事孔甲)
(賜姓御龍氏龍一雌死潜醢以食/夏后既而求龍劉懼遷于魯縣)又繼以皋(孔甲之子/元年辛亥)
(在位十/二年)發(臯子元年甲申/在位十九年)而履癸立是為桀(發子元年/癸卯在位)
(五十二年賊/人多殺曰桀)自孔甲以來諸侯多叛桀尤無道有力能
伸鐵鉤索滅徳作威天下顫怨(顫音/戰)伐有施氏有施人
以末喜女焉(末一/作妹)嬖之為傾宫瑶臺酒池肉林池可運
船糟堤可望十里一鼔而牛飲者三千人末喜笑以為
樂殺直臣闗龍逢囚湯夏臺既而得釋湯乃與伊尹興
師伐桀戰于鳴條(安邑/西)克之放于南巢(廬江六縣有居/巢城桀奔此因)
(以放/之也)天下歸殷矣人有常言曰五帝官天下三王家天
下官天下者定於立賢家天下者定於立嫡然孟子固
已言禹薦益於天矣未嘗不以官天下為心也異時謳
歌朝覲訟獄者乃不之益而之啟幸而啟賢能敬承繼
禹之道啟之再𫝊則循習而以𫝊子為當然矣未幾太
康失邦釀成羿浞之禍者四十年非繼以少康之賢禹
之宗祀不其殆乎陵遲至於履癸極矣何則嫡之分因
前定也而嫡不能以必皆賢也天下生民之任則重也
大君者天地父母宗子大臣則宗子之家相也師保之
説昉於商書湯尹之所以汲汲焉旁求俊彦啟廸後人
者其慮固深逺矣大抵天之生大聖大賢固不數其生
大姦大惡亦不常見天下惟中才最多是以不可無教
大甲成王固中才之主也非有伊尹周公則敗度敗禮
者誰能使之改幼冲有過者又誰為之亢世子之法耶
厥後二君卒能克紹前烈為商周之令王者夫豈其性
然哉學問之功大師保之責隆也三代而下昭烈孔明
盖知此道矣後主以闇弱之質孔明所以為之計慮者
深矣微天奪孔明之速漢業猶可維持而未墜也雖然
亦在其委任權力如何耳商家一代師保之任迄于其
亡然以三仁之賢不能止商辛之暴則於此又将若之
何哉後之有天下者立嫡既不可輕易則當慎擇師傅
而早諭敎之至於托孤受遺之際尤必重其任焉則庶
乎其可矣(熊去非/書論)夏有天下十七世四百五十八年(按/經)
(世書起丁巳終甲午通/五十八年浞簒四十年)
　　殷(初號商後/盤庚改殷)
殷湯姓子名履以水徳王(家/語)都亳(今南京穀熟縣為南/亳即舊都孔安國曰)
(契父帝嚳都自契至湯八遷湯自商丘遷亳/初契封商今商州後相上居商丘今應天府)湯之先契
為之祖契父帝嚳母曰簡狄為嚳次妃生契佐禹治水
有功為司徒封於商賜姓子氏十三世為天乙是為成
湯(契昭明相上昌若曹圉㝠振微報丁報乙報丙主壬/主癸天乙昭明至天乙十三世皆父子相繼湯即位)
(十七年踐天子位/十三年崩夀百歳)自契至成湯八遷湯始居亳從先王
居(先王謂/帝嚳)以七十里諸侯(契後世/為諸侯)為夏方伯葛伯不祀
湯始征之(孟子曰湯居亳與葛為鄰地理/志云葛今梁國寧陵之葛鄉)時伊尹有元
聖之徳樂堯舜之道於畎畆之中湯三使往聘學焉而
後臣之任以國政倚為阿衡湯嘗薦伊尹于夏王伊尹
醜夏復歸于亳因説湯以伐夏救民之事桀殺直臣龍
逢衆庶莫敢言湯使人哭之桀怒囚湯夏臺已而得釋
湯出見野張網四面祝曰自天下四方皆入吾網湯曰
噫盡之矣乃去其三面祝曰欲左左欲右右不用命乃
入吾網漢南諸侯聞之曰湯徳至矣及禽獸矣歸之者
四十餘國桀無道益甚殘虐萬姓諸侯昆吾氏為亂伊
尹相湯率諸侯伐昆吾遂伐桀諸侯共推湯為天子既
即位以堯舜禹皆揖讓𫝊天下已獨以干戈得之有慙
徳曰予恐來世以台為口實仲虺作誥以釋其慙湯乃
改正朔以建丑之月為歳首歳曰祀反桀之事必民以
寛除其邪虐順民所喜逺近歸之然自伐夏之後大旱
七年洛坼川竭煎沙爛石太史占之曰當以人禱湯曰
吾請自當剪髪斷爪身嬰白茅自為犧牲禱於桑林六
事自責曰政不節歟民失職歟宫室崇歟婦謁盛歟苞
苴行歟䜛夫昌歟何不雨之極也言未既大雨方數千
里矣(通/厯)當時初置二相以伊尹仲虺為之(通/典)後之言三
代相業者伊尹盖為稱首焉(増廣/通畧)嘗讀孟子至三王四
事章所謂湯執中立賢無方者亦何取其義至於窮夜
旦之所思而汲汲若是乎盖嘗攷之虞夏用人不過一
二世族而已𫝊稱八元八凱則髙辛髙陽之才子史記
禹契稷世系同所自出孔安國𫝊書以益為臯陶子臯
陶則髙陽才子庭堅也周以親親為重武王兄弟九人
周公之魯康叔之衛若管若蔡若霍若曹若郕若邥皆
列為顯諸侯召畢亦以周同姓為上公一時大臣之子
若孫大抵各以其世雖凡民之俊秀論於王朝不過州
閭族黨之官出長入治之職如三公吕望六卿蘇公諸
侯三恪之外異姓亦鮮矣逮至春秋孔門髙弟仕者不
過止於家臣一有所進則謂之逺間親新間舊矣周公
諒亦知其未廣也故日夜之所思惟以湯之立賢無方
為中道今觀商書一則曰敷求哲人二則曰旁招俊乂
伊尹萊朱巫賢傅説諸大臣非以其親以其賢也主於
賢則有徳是視固不間親主於親則未必皆賢且妨天
下之賢路矣信矣立賢無方為不易之中道而周公往
往言之亦未得盡行其志也因表而出之以為世法云
(熊去非/書論)或曰唐虞揖遜𫝊天下禹徳已衰於𫝊子湯放
桀武王伐紂而論者乃曰堯以是道𫝊之舜舜以是道
𫝊之禹禹以是道𫝊之湯湯以是道𫝊之文武中道之
相𫝊其用何若是之不侔歟曰不然也聖人之道一天
而已試嘗論之唐虞之時泰和之景象也禹啓之世亨
通之嘉會也夏商之末造其天時肅殺之秋乎湯武適
當其時革命之舉不容不順乎天而應乎人矣是故天
之道生於春長於夏肅殺於秋謂肅殺非天之道不可
聖人之道揖遜於唐虞家𫝊於夏禹放伐於商周謂放
伐非聖人之道亦不可聖人初何嘗容心於其間哉與
時偕行而已布昭聖武之湯即克寛克仁之主我武惟
揚之武即作民父母之元后曾謂湯武果有異於堯舜
禹之道哉觀四時則知天矣觀天則知聖人矣岐而二
之者非也湯崩太丁未立外丙二年仲壬四年故太甲
立(元年戊申在位三十三年死太丁太子外丙次子仲/壬少子伊川程子曰太丁  外丙方二歳仲壬方四)
(歳故太/甲立)太丁之子湯之適孫也伊尹祠于先王奉嗣王
祗見厥祖侯甸羣后咸在百官緫已以聽冢宰伊尹乃
明言烈祖之成徳以訓于王有伊訓之書太甲既立不
明于徳欲敗度縱敗禮伊尹營于桐宫(桐湯葬地名鄭/𤣥云有王離宫)
(焉/)宻邇先王其訓王徂桐宫居憂三年悔過自怨自艾
處仁遷義伊尹乃以冕服奉王歸于亳還政于王此太
甲三篇之書所以作也太甲由是修徳保惠庶民克終
湯業繼以沃丁(太甲子元年辛巳/在位二十九年)太庚(沃丁弟元年庚/戌在位二十五)
(年/)小甲(太庚子一作弟元年/乙亥在位二十七年)雍己(小甲弟元年壬/辰在位十二年)而太
戊立(雍己弟元年甲辰/在位七十五年)先是雍己之世商道寖衰諸侯
或不來王至是亳有祥(妖怪/也)桑榖共生于朝(二木/合生)一暮
大拱(兩手搤/之曰拱)伊陟相之(伊尹/子)巫咸為佐伊陟曰妖不勝
徳君之政其有闕歟大戊於是修先王之政明飬老之
禮早朝晏退問疾弔䘮三日桑穀枯死三年逺方重譯
至者七十六國殷道復興享國七十五年號曰中宗又
繼以仲丁(太戌子元年己未/在位一十三年)外壬(仲丁弟元年壬申/在位一十五年)河
亶甲(外壬弟元年丁/亥在位九年)祖乙(河亶甲子元年丙/申在位一十九年)遷都靡定
仲丁自亳遷于囂(或云河南/敖倉是)河亶甲又自囂遷于相(河/北)
(地/名)祖乙又自相遷于耿皆河決之患也祖乙而後祖辛
(祖乙子元年乙卯/在位一十六年)沃甲(祖辛弟元年辛未/在位二十五年)祖丁(祖辛子/元年丙)
(申在位三/十二年)南庚(祖丁弟元年戊辰/在位二十五年)陽甲(祖丁子元年癸/巳在位七年)
而盤庚立(陽甲弟元年庚子/在位二十八年)自仲丁至陽甲多廢適立
弟争位相伐亂凡九世諸侯莫朝盤庚初殷道益衰耿
都又有河決之患復欲遷于亳臣民安土重遷盤庚作
書以諭之乃從自湯至盤庚凢五遷盤庚既遷從湯所
都改商曰殷(徙亳殷地故/改亳今偃師)行湯之政殷道復興小辛(盤/庚)
(弟元年戊辰在/位二十一年)小已(小辛弟元年己丑/在位二十八年)繼之時又不競
武丁立(小乙子元年丁巳/在位五十九年)恭黙思道夢帝賚良弼以形
旁求于天下説為胥靡築傅岩之野惟肖(傅岩在虞虢/界有澗水壊)
(道常使胥靡刑人築護道説代築供食築/處有窟曰聖人窟今陜州河北縣北七里)爰立作相有
説命之書三篇(上篇記得説命相之辝中篇記説為/相進戒之辝下篇記説論學之辝)最
後記説論學之辭諄勤懇切此學之為王者事尤商一
代之家法自成湯學于伊尹以洪其源至傅説相髙宗
以浚其流誠有非後世所能及者矣髙宗祭成湯有飛
雉升鼎耳而雊祖已訓諸王曰惟先格王正厥事(言至/道之)
(王遭變正其/事而灾自消)髙宗從之不敢荒寧嘉靖殷邦至于小大
無時或怨(見書髙宗/肜日篇)三年蠻夷編髪重譯來朝者六國
自是章服多有翟羽(用所/貢)既而代荆楚伐鬼方僣亂既
夷殷道復興享國五十有九年號曰髙宗王崩子祖庚
立(武丁子元年丙/辰在位七年)授祖甲(祖庚弟元年癸亥/在位三十三年)王少不義
髙宗逺之居處困厄不得志作其即位爰知小人之依
能保惠于庶民不敢侮鰥寡又作盤盂諸書以自警戒
(二十/六篇)自是為廩辛(祖甲子元年丙/申在位六年)庚丁(廪辛弟元年壬/寅在位二十一)
(年/)至于武乙(庚丁子元年癸/亥在位四年)復去亳徙河北恣其無道
為偶人謂之天神與博令人為行神不勝僇辱之又為
革囊盛血仰射之命曰射天獵於河渭之間暴雷震死
由太丁(武乙子元年丁/卯在位三年)至帝乙(太丁子元年庚午/大位三十七年)殷益
衰庶長微子啟賢箕子勸王以為嗣王以其毋賤不立
也立適子受辛是為紂(元年丁未在位三十二年啟殘/義損善曰紂紂母㣲時生  為)
(后生紂一説太史争之/曰有妻子不可立妾子)資辯㨗疾材力過人手格猛獸
智足以拒諌言足以飾非播棄黎老昵比罪人為天下
逋逃主聚淵藪乃夷(平/也)居弗祀上帝神祗宗廟尚兵百
戰皆克伐有蘇氏獲其女妲己嬖之惟言是用作竒技
滛巧以悦之使師㳙作新淫之聲北里之舞靡靡之樂
厚賦税以實鹿臺之財(臺大三里髙千/尺在朝歌城中)盈鉅橋之粟(鉅/棆)
(倉/名)廣沙丘苑臺以酒為池縣肉為林縱男女倮逐其間
為長夜之飲作炮烙之刑(膏銅柱下加炭令罪人/行輙墮炭中妲己笑)取妲
己笑樂刳孕婦斮朝脛醢九侯脯鄂侯囚周侯於羑里
(三侯為三公九侯筵好女不喜滛殺之醢其父鄂/侯争之遭脯西伯歎崇侯以告囚之河内羑里城)周臣
進美女竒物善馬得釋更賜弓矢斧鉞専征伐為西伯
西伯卒子發立(紂十七年癸亥命文王為西伯三十/三年己巳文王没武王嗣西伯位)時
紂惡不悛微子去之以存宗祀比千諌而剖心箕子佯
狂為囚奴周西伯發於是帥諸侯伐紂戰于收野紂前
徒倒戈攻于後以北奔鹿臺衣寳玉自焚西伯誅紂及
妲己天下歸周矣胡氏曰堯舜與賢三王與嫡亦以聖
人不世出賢徳無以大相過即定於與嫡所以一民心
重天下也然大君人命所係興亡之本聖人有權焉未
嘗執一也是以武王雖弟上承文王之命而終不釋為
君帝乙亦賢君也泥於立嫡而不知紂之足以亡天下
也亦不知變之過矣使帝乙而知是道商之卜世猶未
可知也雖然商亡矣而人心風俗猶有可得而言者盖
天下治亂係風俗風俗之媺惡係人心三代固皆有道
之長也而商之一代風俗為最媺毎讀商書至終篇紂
之亡三仁寧死寧遯寧佯狂為奴所以自靖自獻者不
敢有一毫負先王之心伯夷扣馬一諫凛凛乎萬世君
臣之大義雖聖人復起不可易也或言㣲子先抱祭器
歸周者非也書所謂我不顧行遯我罔為臣僕者去而
避紂曷嘗有去商即周之事哉歸周以全宗祀自是商
亡以後事比干之死固已安之箕子之佯狂意柳宗元
之論亦深有以察乎其心(柳子厚箕子碑云當其周師/未至殷祀未殄比干已死微)
(子已去向使紂惡未稔而自斃武庚念亂以圖存國無/其人誰與興理是故人事之或然者也然則先生隠忍)
(為此其有/志於斯乎)後來武王下車訪道授聖大法而終不為之
臣朝鮮長往用廣宗祀此其志何如哉不但是也當時
為商之臣若民者大率有不肯臣周之心大誥洛誥多
方多士諸篇班班可睹雖周人目之為頑在商則不失
其為義矣陳同父所謂厯三紀而後世變風移盖當康
王之世歸周且四千年壯者已老老者已死其逋播遺
黎真是至死不貳要亦可見商家一代之人心風俗矣
夏未之前聞也周平王以後奄奄如一尫羸病廢之人
畧無能出一匕强劑以起其生者則所謂養成一代之
人心風俗有王者作誠不可以已也(熊去非/書論)商有天下
共二十八君六百四十四年(按經世書起/乙未終戊寅)
　
　
　
　
　
　
　
　
　
　
　
　
　
　
　史纂通要卷二
欽定四庫全書
　史纂通要卷三
　　　　　　　　　　　　元　胡一桂　撰
　　周
周武王姓姬名發以木徳王(家/語)都鎬京(鎬長安縣屬永/興軍武王即位)
(十三年滅商是為元/年己卯在位七年)周之先棄為之祖母曰姜嫄為帝
嚳元妃生棄好稼穡堯舉為農師封邰舜命為后稷周
自后稷以農事開國公劉克篤前烈(后稷生不窋夏政/裒棄稷不務不窋)
(失其官奔戎狄間不窋生鞠鞠/生公劉公劉復修后稷之業)慶節國於豳(與邠同今/豳州公劉)
(生慶節慶節生皇僕皇僕生差弗差弗生毁隃毁隃/生公非公非生髙圉髙圉生亞圉亞圉生公叔祖類)太
王去豳邑于岐山之下居焉故號曰周實肇基王迹(公/叔)
(祖類生古公亶父即太王有狄難去豳居岐山豳人/從之太王乃貶戎狄之俗營城郭室屋為邑别居之)王
娶于齊曰太姜(有邰/氏女)美而賢生三子曰太伯仲雍季厯
季厯天性恭順友愛罙篤娶于摯曰太任亦有賢行生
聖子昌太王欲立季厯以𫝊之昌王薨太伯仲雍承父
志逃之荆蠻斷髪文身以示不可復用國人於是奉季
厯為嗣孔子曰太伯其可謂至徳也已矣三以天下讓
民無徳而稱焉盖謂是也(祖甲/時)王季既立有謀能斷守
正而和照臨無蔽勤施無私順以事上比以親民慶賞
刑威政自己出四鄰咸服焉(祖甲至/帝乙時)王薨(夀一/百歳)文王昌
嗣位大勸農桑乃正經界定井田以為徹法耕者九一
(一大一婦受田百畆為一井其方一里以百畆/為公山八家皆私百畆同養公田是為徹法)仕者世
禄闗市譏而不征澤梁無禁罪人不孥鰥寡孤獨窮而
無告之民文王發政施仁必先斯四者又禮下賢人太
顛閎夭散宜生鬻子辛甲南宫括之徒皆來歸時文王
為三公紂為不道醢九侯脯鄂侯文王竊歎崇侯虎以
告紂囚之羑里文王乃取包羲氏易六十四卦次序而
演之作為卦下之辭以埀世立教孔子曰易之興也其
當殷之末世周之盛徳耶當文王與紂之事耶是故其
辭危危者使平易者使傾其道甚大百物不廢懼以終
始其要無咎此之謂易之道也既而得釋賜以弓矢為
殷西伯于時西有昆夷之患北有獫狁之難文王以天
子之命命将帥遣戍役以守衛中國吕望時已八十餘
聞西伯善養老歸于周釣于渭文王出獵載以歸尊為
太公任以大司馬虞芮之君争田而質厥成(虞芮乆争/質於周入)
(境耕者讓畔行者讓路入朝士讓為大夫大夫讓為卿/二君慙曰我等小人不可履君子之庭乃相讓以所争)
(田為/閑田)天下聞而歸之者四十餘國於是道化所被者益
廣矣既而伐犬戎伐宻須(姞姓/國)敗耆國伐頇(音/于)伐崇(崇/侯)
(虎/)而作豐邑自岐徙豐三分天下有其二以服事殷孔
子曰周之徳其可謂至徳也已矣史乃謂其隂行善諸
侯皆來决平毋乃以小人之心度君子之腹者乎愚嘗
讀周頌至太王實始剪商讀魯論至文王三分天下有
其二未嘗不慨後之論者皆不能不以辭害意也何以
言之太王盖當祖甲之時去髙宗中興未逺也後一百
有六年殷始亡且武王十三年以前尚無非事商之心
則剪商之云太王非但不出之於其口亦决不萌之於
其心特以其有賢子聖孫有𫝊立之志于以望其國祚
之綿洪焉爾豈有一亳覬覦之私心哉議者乃謂太王
有是心太伯不從遂逃荆蠻則是太王固已嘗形之於
言矣夫以唐髙祖尚能駭世民之言曽謂太王之賢反
不逮之乎詩稱實始剪商特謂王季文王之立由於太
王以至武王有天下推原其故則剪商實自太王始爾
非謂太王真有剪商之心也至於文王三分有二之説
夫文王雖大聖諸侯也紂雖下愚天子也安得以諸侯
而有天子三分有二之天下哉縱使果有之以紂之暴
惡肯容之乎以崇侯虎之鷙害乃不譛毁之乎此必無
之事也而夫子有是言者特以文王之聖道化所及極
其形容之廣云爾豈謂天下三分有二之版圖誠歸之
於周哉且以虞芮一質成之後歸文王者四十餘國四
十國之疆土未必為文王有而四十國之諸侯四十國
之人心則歸文王矣盖至於武王孟津之會諸侯不期
而集者八百國豈八百國之疆土人民先為武王有哉
亦心悦誠服而趨之者如歸市爾文武之心蓋有推之
而不能去逃之而不能免者矣如必曰太王實始剪商
必曰文王三分天下有其二聖賢立言之意胥失之矣
請得以暴白二王之心於千百載之上者(此段與熊去/非講明得之)
文王薨武王立(紂二十四年即位/實文王為西伯)太公為師周公為輔
召公畢公之徒左右王師九年戡黎祖伊恐奔告于紂
曰天既訖我殷命惟王淫戲用自絶故天棄我紂曰我
生不有命在天祖伊反曰乃罪多參在上乃能責命于
天蓋有以知殷之必亡矣(見書西伯戡黎篇戡黎多指/文王大紀稱紂三十二年西)
(伯發戡黎蔡氏書𫝊亦/有或曰稱武王之說)十有三年春大會于孟津(孟地/名津)
(渡處在河内/孟州河陽縣)誓友邦冢君御士庶士(泰誓/上篇)惟戊午(蔡氏/曰一)
(月二十/八日)王次于河朔(河/北)羣后以師畢會王乃徇師而誓
(泰誓/中篇)時厥明(戊午/明日)大巡六師明誓衆士(泰誓/下篇)甲子昧爽
(蔡氏曰二/月四日)王朝至于商郊牧野乃誓(有枚誓篇/臨戰誓衆)紂率其
旅若林(七十/萬人)會于牧野㒺有敵于我師前徒倒戈攻于
後以北血流漂杵(倒戈/自戮)於是殺紂以成革命之功(見武/成篇)
乃還歸在豐踐天子位南面朝諸侯改正朔以建子之
月為歳首始稱年與民更始乃反商政政由舊釋箕子
囚封比干墓式商容閭散鹿臺之財發鉅橋之粟大賚
于四海而萬姓悦服於是大建公侯於天下封黄帝後
於祝封堯後於薊封舜後胡公媯滿於陳以胡公之父
虞閼父嘗為周陶正頼其器用妻以元女大姬分以肅
慎氏楛矢以備三恪復封夏後東婁公於杞封紂子武
庚於殷用其禮樂作賔王家皆為上公是為二王之後
封神農後於焦封太公望於齊周公旦於魯召公奭於
燕庶叔髙於畢皆留相周封叔鮮於管叔度於蔡叔處
於霍以監殷以殷餘民封康叔於朝歌國號衛封叔振
鐸於曹叔武於郕季載於邥(左傳/作聃)封庻弟叔繡於滕叔
鄭於毛又封諸叔于郜于雍于原于郇于酆號仲號叔
為文王卿士勲在王室藏於盟府仲封西號(故夏/墟)叔封
東號(都/制)封太伯仲雍後周章為吳伯復封章弟為虞仲
(於故夏墟初太伯仲雍奔荆楚荆人義之從者日衆東/至海上得千餘家自立國號句吳太伯薨無子仲雍嗣)
(為吳君武王使求其後得仲雍曽孫/周章世君吳矣因封曰吳伯云云)封少昊裔兹輿於
莒封祝融安期裔挾於邾封四岳姜姓文叔於許封仲
虺弟雍滑後於薛新受封者八百國兄弟之君十有五
人同姓者四十餘人(並見/大紀)以兼制天下(按當時有越禹/按少康庶子封)
(會稽迄/于周末)後又迹箕子所之東至朝鮮(夷/地)就而封之焉不
惟是也大之為洪範之陳而萬世彞倫之道明(王訪于/箕子箕)
(子陳洪/範之書)次之為丹書之戒而敬怠義欲之辨著(王問尚/父黄帝)
(髙陽之道對曰在丹書曰敬勝怠者吉怠勝敬者滅義/勝欲者從欲勝義者凶王曰善哉退而銘其席鑑盥盤)
(楹杖帶/劔矛)纎之為九府圜法之立而泉貨之利通(大紀唐/虞夏商)
(以珠玊為上幣次金帛三等赤黄白赤為上幣銅鐵為/下幣名曰衆後轉曰錢尚父立圜法輕重以銖遹九府)
(之貨九局東南西北東/南西南東北西北中)報本反始則崇追王祭祀之禮
(五峯胡氏曰武王定天下命周公制禮追王大王王季/文王上祀先公以天子之禮先公之於先王雖有逺近)
(侯王之制皆吾祖也/故一事以天子之禮)垂裕後昆則立教世子之法(大紀/世子)
(初學周公以為世子則無為也亢世子法於伯禽使與/世子居處出入欲令世子知君臣長幼之道也世子有)
(過則撻伯禽所以示/世子以世子之道也)至於建官則惟賢也位事則惟能
也重民五教而食䘮祭之加謹惇信明義而崇徳報功
之兼盡此其所以垂拱而天下治(本書武/成篇)尚何難之有
武王崩成王誦立(武王子年十三即位元年丙/戌在位三十七年夀五十)周公應
問無窮引之以道太公誠立而敢斷輔善而相義以充
大其志召公亷潔而切直匡過而諌邪以矯拂其行史
佚博聞彊記敏給而善詞以承救其遺忘王雖童䝉而
四臣維之故朝廷無過事于時周公以太師位冢宰正
百工管叔自以年長而周公居中專政已與二叔監殷
屏棄居外羣叔乃流言於國曰公将不利於孺子挻動
武庚連淮奄以叛召公不悦周公遂有君奭之書周公
乃告二公(召公/畢公)曰我之弗辟(音/關)我無以告我先王於是
决䇿東征委召公畢公以内事帥師而東作大誥周公
居東二年勞來殷民固守其所三監淮夷欲西不得西
欲戰不得戰黨與日離乃致辟管叔于商囚蔡叔于郭
林以車七乘降霍叔于庶人黜殷命殺武庚命微子啟
代殷後而外變弭寧矣(史記周公既承王命誅武庚乃/命殷王元子啟代殷後奉其先)
(祀作微子之命以申之/國于宋啟史記作開)或曰金縢所謂流言不過羣叔
播為中傷之言所謂我之弗辟(音/避)居東二年乃是周公
避之而居東所謂罪人斯得則周公居東之後王始知
流言之為管蔡也于後管叔懐流言之罪挾武庚以叛
而後誅之耳豈有兄弟之間方聽道塗之言而遽欲致
辟之乎曰不然也曷不證之蔡仲之命乎亦惟曰羣叔
流言即接以致辟之辭矣曰流言者特微其辭耳三監
武庚之叛固已在其中矣盖當是時成王以幼沖而撫
新造之邦流言之變危急存亡之所繋周公以身佩安
危之寄擔當重任撫幾不發大事去矣故寧不顧兄弟
之親不恤天下後世之議已事蓋有重於此者所以即
形為我之弗辟(音/闢)我無以告我先王之言而居東二年
罪人斯得即東征致辟之事也況謂之曰罪人以其煽
亂王室而聲其罪耳豈流言僅及周公而遽以罪加之
乎由是觀之此為何時尚可從容二年之避乎吾知公
必不然矣(此段熊去非/講明之意)但外變雖寧而王猶有疑周公
之心故周公居東取易三百八十四爻而繫之以辭以
承文考之志進退存亡不失其正之理籌之熟矣又為
鴟鴞詩以貽王王亦未敢誚公秋大熟未穫天大雷電
以風偃禾㧞木王啟金縢之書将卜天變乃得周公代
武王之説(初武王有疾周公冊/祝請以身代納金縢)王執書泣曰其勿穆卜
昔公勤勞王家予沖人弗及知今天動威以彰周公之
徳惟朕小子其新逆(新當作親/逆迎也)王出郊天雨反風禾起
歳熟乃歸周公于東公是以有東山之詩厥後周公從
王東狩伐淮夷遂踐奄肅慎來賀亦以三監之變至此
而後事之首末俱定也周公復位冡宰握髪吐哺以下
白屋之士由是盡知天下賢才之淹滯者獄訟之失情
者飢寒之無告者諸侯來朝各告戒之皆曰明哉周公
何知我之悉乎(大/紀)交趾之南越裳氏重三譯而來朝有
曰天無烈風滛雨海不揚波三年矣意者中國有聖人
乎是以來朝觀此則知周公盛徳之感格道化之漸被
可見也(越裳獻白雉曰天無烈風云云使者迷/歸路周公作指南車導之期年至其國)初武王
謂周公曰洛汭延于伊汭其地四平我南望三塗北望
嶽鄙顧詹有河伊洛天室宜營周居爾其成之於是成
王将宅洛邑居九鼎乃命太保先至洛卜宅作召誥周
公繼之作洛誥乃營洛邑為王城而郟鄏之鼎以定營成周
於東郊而殷民之頑以化(召誥洛誥多士所由作初武王克/商遷九鼎洛邑欲都洛未果成王)
(成武王之志命召公相宅周公經營建都洛邑營洛有二所/瀍水西建都居九鼎稱郟鄏卜世三十卜年七百又稱東都)
(乂稱王城取中土四方道里均瀍水東遷殷頑民稱成周又/稱東郊取宻邇王室循服其心成王寔都鎬特来徃朝諸侯)
(祀清廟/於洛)成明堂以朝諸侯(明堂成周公朝諸侯/於明堂以頒度量)制周禮以定
百王之大法(周禮儀禮二/書周公所作)作武樂以象武王之伐功至是周
公攝政盖七年矣乃歸政於王王猶命周公分正東郊而有
多士之書(周公以王命作/誥殷遺多士)于後又作無逸立政以戒成王公没
(經世書丙/戌周公没)王在位尚二十七年讀周官之書則知成王設官分
職之有倫朝覲巡狩之有法讀君陳之書則知成王命君陳
以尹兹東郊拳拳不忘殷民之化至於作德日休敬典在
德兩言則又二篇中切要之論此固成王學力之到
而實周公造就之妙歟成王時諸侯分封命宋後殷
外(命微子啟奉殷/祀已注見前)同姓有唐(成王弟叔虞史記五年王/與叔虞削桐葉為珪戯封)
(史佚曰天子無戲言遂封堯故/墟曰唐侯後號晉春秋時始大)有蔡(蔡叔子蔡仲/有蔡仲之命)異姓
有熊繹之楚焉(繹祝融後姓芉音靡鬻熊子事文王成/王時繹以先人功封夷王時僣稱王)
康王釗立(釗音昭成王子元年/癸亥在位二十六年)太保爽芮伯彤伯畢公
衛侯毛公師氏虎臣百尹御事咸受顧命(有顧/命篇)康王既
尸天子位誥諸侯太保率西方諸侯入應門左畢公率
東方諸侯入應門右皆再拜稽首曰今王敬之哉張皇
六師無壊我髙祖寡命王若曰庶邦侯甸男衛予一人
釗報誥昔君文武建侯樹屏在我後之人雖爾身在外
乃心罔不在王室用奉恤厥若無遺鞠子羞羣公皆聽
命(見康王/之誥)又冊命畢公以成周之衆保釐東郊(見畢/命)王
克遵洪業敬恭神人四夷賔服海内晏然百姓興於禮
義囹圄空虛成康之際天下安寧刑措不用者四十餘
年有唐虞之風焉(史/書)吁文武成康父子祖孫聖賢相繼
者二百餘年後世謂泰和在唐虞成周宇宙間真元會
合之運亘千古而再見者歟(増廣/通略)昭王瑕立(康王子元/年己丑在)
(位五十/一年)王在位乆不能彊於政治風化稍衰時月有光
五色貫紫微井水溢楚人不朝王南征返濟漢漢濵人
濟以膠船中流膠液王及祭公皆溺死(祭畿内國周公/之後為王卿士)
(見左/僖傳)穆王滿立(昭王子五十即位元年/庚辰在位五十五年)初年舉用賢才
命君牙為大司徒作君牙有曰心之憂危若蹈虎尾涉
于春冰命伯冏為大僕正作冏命有曰怵惕惟厲中夜
以興思免厥愆于時王心未肆也迨夫將征犬戎祭公
謀父諌曰先王耀德不觀兵有威譲之令有文告之辭
又不至則増修於徳無勤民於逺不聽遂征之得四白
狼四白鹿以歸由是荒服不至諸侯有不睦者周徳始
衰繼又東巡至鄭大􁀙之谷(􁀙音/音)起春宵宫集諸方士
言神仙事造父得驊騮騏驥驖驪騄耳八駿馬獻王王
喜欲周行天下以求神仙於是西巡樂而忘返作白雲
黄竹之歌天下愁怨潢池之東徐偃(嬴/姓)修飾仁義諸侯
多歸之者僣稱王王聞之馳歸造父為御起諸侯師與
荆楚合攻徐破之偃王走死賜造父趙城為趙氏(造父/嬴姓)
(蜚亷别子/季勝之後)未㡬王又欲出遊祭公謀父作祈招之詩以
風王(詩曰祈招之愔愔式昭徳音思我王度式/如玉式如金形民之力而無醉飽之心)王感而
止命修辭令以懐諸侯以柔四夷周室再安末年王在
位乆教化衷刑罰繁思有以清之此吕刑之書所以作
也胡氏曰穆王耄荒徳雖下衰然能曲盡典獄之情偽
以訓戒天下後世其仁民之意厚矣孔子所以有取也
亦不得中行而與之故思狂狷之意歟其王繄扈(穆王/子元)
(年乙亥在/位十二年)遊於涇上宻康公從受三女之奔其母曰必
致之王夫獸三為羣人三為衆女三為粲粲美物也而
何徳以堪之王猶不堪况爾之小醜乎康公不獻一年
王滅宻(史記宻/姬姓國)女色之傾人國固如此夫懿王囏立(共/王)
(子元年丁亥在/位二十五年)時王室始衰徙都槐里(漢地理志京兆/郡槐里縣京兆)
(故長安縣也鎬在長安南二十里槐里/相近王暫居之非遷居槐里一名犬丘)孝王辟方(共王/弟元)
(年壬子在/位十五年)惡來之後有非子者好馬善養息之王命主
馬汧渭之間馬大蕃息王邑之秦封為附庸使續伯益
後號秦于時大雹江漢冰牛馬死愚謂當嬴秦始封之
世而灾異之見殺氣若兹履霜之象已兆於此矣天道
之倚伏可畏也哉夷王爕立(懿王子元年丁/卯在位十六年)覲禮不明
王始下堂而見諸侯綱常自此紊矣時荆熊繹五世孫
熊渠甚得江漢民和西伐庸東侵揚粤僣立三子為王
(立其長子康中子江/少子執疵皆為王)衛康公七世孫頃公首壊王制并
弼鄘之地(按朱子謂衛不知何時并得弼鄘之地而/胡氏大紀謂頃公時不知何據姑從之)孟
子曰天無二日民無二王孔子曰天下無道禮樂征伐
自諸侯出况滅人之國而有之乎斯二者皆陵遲解紐
之事何夷王之不能問也可為三歎息者矣厲王胡立
(夷王子元年癸未在位十/七年并共和三十一年)而詩之變雅始作(民勞板/蕩等)時
榮夷公好専利有寵於王大夫芮良夫諌曰夫利百物
之所生也天地之所載也王人者将導利而布之上下
使神人百物無不得極猶曰怵惕懼怨之來也今王學
専利其可乎匹夫専利猶謂之盜王而行之其歸鮮矣
榮公若用周必敗也不聽卒以為卿士用事政益暴虐
四夷交侵(荆楚冦南玁狁/冦北淮夷冦束)征歛數起虐用其民民不堪
命聚而謗王得衛巫(衛國/之巫)使監謗以告輙殺國人莫敢
言道路以目王喜告召公曰吾能弭謗矣召公曰是障
之也防民之口甚於防川川壅而潰傷人必多民亦如
之故為水者決之使導為民者宣之使言王不聽三年
民不堪命作亂流王于彘(晉地汾水之上/河東永安也)太子靖匿召
公家國人聞而圍之召公以其子代之得免二相周公
召公(周召之後相周/通號周公召公)和協共理國事號稱共和共和十
四年(始庚申/終癸酉)王崩于彘二相奉太子靖即位是為宣王
(元年甲戌在/位四十六年)周召為輔王承衰亂之後旱灾知懼側身
修行以銷天變(見雲/漢詩)任賢使能興衰撥亂有山甫以補
衮職之闕(仲山甫樊侯/也見烝民詩)有申伯以蕃四國之難(申姜姓/國見嵩)
(髙/詩)命召公平淮夷(召穆公見/江漢詩)吉甫伐玁狁(尹吉甫見/六月詩)方
叔征蠻荆(方叔卿士見采芑詩大紀云時荆/楚强盛方叔征之楚震恐去王號)故能復文
武之境土會諸侯於東都而周室中興焉况當是時内
有姜后之賢脱簮珥以諌所以輔成早朝晏罷勤於政
事者多矣(王嘗晏起后脱簮珥待罪永巷以/諫自是早朝晏罷見後漢皇后傳)惜乎籍田
不修虢公徒諌(不修籍於千畆虢文公諌云人之大事/在農上帝粢盛所出人之供給所取不)
(聽見/國語)戰千畆而料民(國語西河界休縣地名千畆敗于/姜氏之戎既䘮師乃料民大原仲)
(山甫諌古不料民不/聽注簡料其數多寡)殺杜伯非其罪(将殺其臣杜伯而/非其罪伯之友左)
(儒争不聽/儒亦死之)祈父白駒黄鳥之詩(變小/雅)終不能免詩人之
刺則當時司馬之職非人賢者之去欲留不可末年生
民盖有失其所者矣惜哉宣王時始封其庶弟友於鄭
是為鄭桓公幽王宫涅(宣王子元年庚/申在位十一年)沈湎滛佚䜛䛕
並進賦歛煩重百姓愁怨不以禮信待諸侯賞罰不當
諸侯怨叛涇渭洛三川震(常昭曰鎬京地/震故三川動)伯陽父曰伊
洛竭而夏亡河竭而商亡山崩川竭亡國之證(伯陽父/周大夫)
(注禹都陽城伊洛所/經商都渭河水所經)未幾三川竭岐山崩初王娶于申
生太子宜臼後嬖褒姒生伯服又濟以虢石父之諛佞
(石父/為卿)與褒姒譛申后及太子冝白王廢后太子而以褒
姒為后伯服為太子褒姒驕恣王惑之詩人知其必亡
刺之曰燎之方揚寧或滅之赫赫宗周褒姒􁀙之(初夏/之衰)
(有二龍止王庭言曰余褒之二君夏后卜請漦藏之吉/漦龍吐沫也龍立漦在櫝厯夏商不敢發厲王未發之)
(漦流于庭王使婦人倮譟化𤣥龜入後宫童妾遭之孕/生子棄之宣王時童謡檿弧箕服實亡周國有夫婦鬻)
(是器者王使執之逃見棄女收之奔褒褒人有獄入女/贖罪幽王入後宫取嬖之生伯服以出褒號褒姒黿蜥)
(蜴檿弧弓箕/木名服矢房)宜臼奔申王求殺之申不與王伐申申侯
與繒人召西夷犬戎攻王王舉烽火徵兵莫至(初犬戎/荐侵王)
(都始為烽燧徵兵備不虞王寵褒姒甚欲褒姒笑萬方/不笑為舉烽火諸侯至無冦乃大笑王悦數舉其後不)
(信諸侯/不至)遂殺王驪山下虜褒姒立伯服為王盡取周賂
而去(史/記)而西周遂亡論者曰幽王以妾為妻以孽代宗
父子夫婦之間綱常滅矣欲不亡得乎(増廣/通略)當是時鄭
伯友死於戰秦襄公帥師救周力戰破戎衛侯和從晉
侯仇合諸侯師擊戎逐之黜伯服鄭世子掘突(武/公)收父
散兵從諸侯東迎故太子(宜/臼)於申歸而立之(大/紀)是為平
王而周轍遂東矣(平王東遷洛邑之王城即/周公定鼎之所是為東都)
　
　
　
　
　
　
　史纂通要卷三
欽定四庫全書
　史纂通要卷四
　　　　　　　　　　　　元　胡一桂　撰
　　周(下/)
平王宜臼立東遷洛陽是為東周(元年辛未在/位五十一年)王命晉
文侯為侯伯賚以秬鬯弓矢賜以河内附庸晉於是始
大初使命秦襄公曰戎無道侵奪我岐豐秦能逐戎即
有其地至是襄公乘勝取之而西周畿内八百里之地
盡為秦有是舉周家興王基業一轉而為秦矣又始封
襄公為諸侯(賜爵/為伯)留衛武公于周以輔政公是年九十
五謚鄭伯友曰桓公召掘突入為司徒東遷以後政令
不行於天下衰弱與諸侯等故孔子刪詩降黍離於國
風(黍離以下其詩不能/復雅謂之王國變風)定書終於文侯之命作春秋起
於魯隱公之元年而托始於平王其以是夫(隱公元年/平王四十)
(九年也初成王封周公子伯禽為魯侯至隱公十三君/公惠公庶子名息姑惠公初愛少子立為太子公薨國)
(人不與/立隱公)胡氏曰幽王無道雖天下所不與其見殺於犬
戎則天下所不忍而平王乃其子也所宜坐薪嘗膽飬
民訓兵帥天下諸侯披其巢宂誅其宗種復居鎬京繼
迹文武成康盖前人之愆則可謂人子矣愚觀其命秦
晉之詞語平而不切志舒而不慘忘不共戴天之讎輕
棄舊都以西事委之於秦而即安於洛邑亡三綱矣夫
子定書而取文侯之命何哉平王雖不自飭勵而晉侯
不失蕃宣之道逐西戎黜伯服扶立冡嗣號令天下莫
敢不從使平王稍有仁心義氣而輔以晉文衛武則周
室中興矣聖人之心廣道大權輕重不失毫釐是以深
取晉文而於平王猶有望也及其末年怠惰放縱不可
救藥日以衰微名號雖存其實與杞宋等矣聖人據事
實本天道而作春秋固非衆人之所識也愚謂平王不
但無仁心義氣而已今觀其遣戍母家(申/國)此揚之水所
以作也(王風/篇名)朱文公之論曰申侯與犬戎弑幽王乃王
法必誅不赦之賊平王與其臣子不共戴天之讎也今
平王知有母而不知有父知其立已之為有徳而不知
其弑父之為可怨至使復讎討賊之師反為報施酬恩
之舉則其忘親逆理而得罪於天已甚矣平菴項氏曰
自天理觀之則申侯為平王不共戴天之讎自平王觀
之則申侯乃其賈充成濟也(事見後曹魏/髙貴卿公)其戍之宜矣
愚亦曰自幽王觀之則平王真所謂亂臣賊子無復人
心天理之存者矣夫子刪詩而存揚之水其刺之也固
宜由是論之則春秋托始於平王可以深長思矣王崩
桓王林立(平王孫太子之子太子死立/林元年壬戌在位二十三年)周之東遷晉鄭
焉依平王時鄭武公莊公為王朝卿士(宣王始封其弟/友於鄭伯爵子)
(武公掘突武公/子莊公寤生)王欲畀虢公政(西虢公亦仕王朝/畀政不専任鄭伯)鄭伯
怨王王曰無之於是周鄭交質(王子狐質鄭鄭/公子忽質周)繼又交
惡(王崩周人將畀虢公政夏鄭伯帥/師取温之麥秋又取成周之禾)至是繻(音/需)葛一戰
祝聃射王中肩(王奪鄭伯政鄭不朝王/伐鄭左隱三年桓五年)東周之衰决於
此鄭伯無君之罪實為首惡其能逃萬世之誅乎杜氏
乃謂鄭志在茍免王伐之為非(杜預/注)是誠何見哉莊王
佗(桓王子元年乙/酉在位十五年)十二年齊小白歸國是為桓公用管
仲為相卒覇諸侯(小白齊桓公名/事見後齊國)胡氏曰齊桓公所以
有始而無終者大本不正也使齊桓果有匡天下之志
而不求自利則管子者天下之才也當以見諸天王上
言文武之勤中述成康之盛下陳今日之衰微盖自幽
王滅于西戎秦人力戰取豐鎬平王東遷于成周虞虢
魏芮皆畿内諸侯乗亂各據土宇王畿中斷無西偏矣
使齊桓管仲人贊于天王匡正畿甸以脩王畧謹五禮
以齊諸侯整六軍以膺戎狄則周室赫然中興而王化
行矣惜乎齊桓管仲不知出此而溺於飲宴祍席之間
也(桓公三夫人王姬徐姬蔡姬/無子而内實多嬖寵故也)釐王(一作/僖)胡齊(莊王子/元年庚)
(子在位/五年)時桓公㑹北杏(齊/地)以平宋亂滅遂(巳亥宋大夫/南宫萬弑閔)
(公庚辰㑹遂/不至故滅之)㑹魯于柯而不渝曹沬之盟(庚子㑹柯將/盟曹沫以匕)
(首刼桓公返魯侵地公許之後悔管仲謂不可/棄信於諸侯遂與沬三敗所亡地于魯沬音昧)一再㑹
鄄(音絹一音真衛地辛丑/壬寅兩㑹而宋始服)而齊始覇謂其始為諸侯長
也(左莊十/四年)胡氏曰(文定/公)春秋之世以諸侯主天下盟㑹
自北杏始其後晉文秦穆宋襄楚莊交主夏盟跡此而
為之者也惠王閬立(僖王子元年乙巳/在位二十五年)有子頹之亂王
奔温居鄭之櫟(鄭大/都)鄭伯虢公帥師殺子頹奉王歸周
(初莊王欲立少子頺不克惠王即位奪其大臣蒍國園/取邊伯宫丙午邊伯蒍國等五大夫怨王作亂奉頽伐)
(王王奔遂召燕衛立頹鄭伯見虢叔請/納王虢叔殺頽及五大夫見左氏史記)王賜桓公為侯
伯且謀伐衛以其立子頹也(甲/寅)是年桓公與諸侯盟于
幽(宋公魯侯陳/侯鄭伯同盟)齊定令關市五十而征一賦禄以粟
田稅上年什取三中年什二下年什一大凶不稅其或
饑饉則弛而稅令諸侯必足三年之食以其餘脩兵革
不足者助之發齊於是覇公喜曰孤之有管仲猶鴻之
有翼也號曰仲父其後公城衛于楚丘(辛酉狄滅衛懿/公死衛遺民立)
(戴公廬于曹/癸亥城楚丘)遷邢于夷儀(壬戌狄伐邢公與諸侯救之/邢潰圍出合兵逐狄遂遷邢)
(諸侯/城邢)誅哀姜以寧魯難(魯莊公薨其弟季友立公愛子/班慶父亦公弟與夫人哀姜通)
(弑班立姜娣子開後又弑開而自立姜皆與謀季友遂/立公少子申殺慶父桓公以姜亂魯取于邾而誅之)
盟召陵而禮荆楚(乙丑以九國師伐楚責包茅不貢師/進次陘楚使屈完如師師退次召陵)
(楚服而禮之也屈完及/諸侯盟召陵穎川縣)盟首止以定周太子之位(王以/后愛)
(子帯故將廢太子鄭管仲請桓公帥諸侯告王請與太/子㑹太子必無害矣丙寅遂帥諸侯㑹太子于首止之)
(也/)盟寗母而不乗鄭人之釁(戊辰伐鄭以逃首止之盟/也鄭太子華聼命於會言)
(於公許以鄭為内臣公以有釁欲從之管仲/諫止華歸得罪鄭伯始請盟于齊服故也)皆王之世
焉襄王鄭立(惠王子元年庚午/在位三十三年)時桓公有葵丘之㑹(庚/午)
(盟諸侯葵丘王/使宰孔致胙)命管夷吾平戎于王(初惠王欲立少子/帶廢太子鄭齊會)
(首止定之壬申帶怨不得立召戎伐周癸酉王討子帶/子帯奔齊公遂使夷吾平戎于王王饗以上卿禮夷吾)
(辭受下/卿禮還)帥諸侯師城縁陵而遷把(甲戌淮夷病杞公㑹/諸侯謀救杞丁丑遷)
(縁陵縁/陵杞色)其後又征諸侯戍周以舒戎難(丁丑王/告難故)明年而
公卒(戊/寅)于時秦穆公亦已兩平晉難立晉君(穆公惠王/未年壬戌)
(即位襄王三十一年庚子卒凡三十九年初晉獻公因/驪姬之譛殺太子申生重耳奔蒲夷吾奔屈公卒里克)
(殺姬子奚齊茍息立姬娣所生卓子里克殺之庚/午穆公納夷吾是為惠公乙酉納重耳是為文公)晉文
公始返國矣(乙酉返國癸/巳卒凡九年)王有叔帶之亂奔鄭告急于
晉文公率諸侯納王誅叔帶王饗醴(禮有饗有燕饗有/體薦燕有折俎饗)
(之以大禮而又為之/設醴酒此盛禮也)命之侑(侑以/幣帛)請隧(王之𦵏禮掘/地通道曰隧)弗
許曰王章也與之陽樊温原攅茅之田(周之南/陽地)其後遂
有河陽之狩王賜文公為侯伯然以臣召君文公此舉
於是乎不可為訓矣(初鄭怨王與衛滑伐滑王使人助/衛請滑鄭執之王怒乙酉以狄伐)
(鄭遂以狄女隗氏為后子帶通焉王出后帯以狄伐周/王奔鄭狄立帶為王丙戌文公納王誅帶己丑文公敗)
(楚師于城濮作王宫于河陽踐土召王獻楚俘諸侯畢/朝春秋諱之書曰天王出狩于河陽河陽晉温地踐土)
(鄭河/内地)襄王之元年即宋襄公之元年也(襄公庚午即位/甲申卒凡十五)
(年/)公雖以覇稱僅有立齊孝公一事為可取耳(己卯率/諸侯伐)
(齊送齊太子昭/立之是為孝公)頃王壬臣(襄王子元年癸/卯在位六年)匡王班(頃王/子元)
(年己酉在/位六年)至定王瑜(匡王弟元年乙卯/在位二十一年)時楚莊始覇(頃/王)
(六年即位至定王十六/年庚午卒凡二十三年)楚本子爵夷王世已僭稱王至
是伐陸渾之戎(陸渾縣屬/𢎞農郡)次雒觀兵周郊王使王孫蒲
勞師楚子問鼎之大小輕重對曰在徳不在鼎周徳雖
衰天命未改鼎之輕重未可問也楚子慙懼而退(乙/卯)盖
嘗夷考五覇迭興始於莊王十二年(丙/申)齊桓公入國至
定王之十六年(庚/午)楚莊卒而五覇之業終盖厯七王九
十五年於此矣齊桓晉文功在王室秦穆定晉君至再
已而伐晉伐戎以成覇業(丙子伐晉獲惠公丁酉伐晉/晉不出封殽尸而還戊戌伐)
(戎王益國十/二開地千里)末乃收其賢臣以從死(公卒𦵏雍從死者/有七十人三良與)
(焉/)其不得為諸侯盟主固宜(史/記)楚莊初滅庸以自豐(庚/戌)
至窺周而問鼎已而伐鄭伐陳伐宋殆無虚日(丙辰以/後伐鄭)
(凡五庚申癸亥伐陳乙/丑伐宋明年與宋平)宋襄智畧不如桓文彊暴不如
秦楚而興師乃不禽二毛不鼓不成列區區以姑息為
仁義而不能舒䘮師之戚盂之㑹見辱於楚(壬午公求/覇業求諸)
(侯于楚楚與諸侯會盂宋地/楚執公以伐宋已而釋之)泓之戰卒殞其軀(癸未公/伐鄭楚)
(伐宋救鄭戰于泓公傷股國人皆/咎公公曰君子不重傷不禽二毛)皆自取也雖然五覇
莫如桓文矣孰優曰晉文公譎而不正(如丙戌襄王與/原田不服脅以)
(兵諜知將降故退一舍又如㔾丑分曹衛/田以速楚戰又退三舍以避子玉之類)齊桓公正而
不譎(如伐楚責包茅不入王祭/不供仗義執言不由譎道)孔子已嘗言之又曰桓
公九合諸侯不以兵車管仲之力也如其仁如其仁又
曰管仲相桓公覇諸侯一匡天下民到于今受其賜微
管仲吾其被髪左祍矣(語憲/問篇)所以大管仲之功者如此
其至然終不能免小器之譏以其徒知挾天子以令諸
侯區區為覇齊之舉而非有尊王明義之誠心其器量
不足稱也不然管仲死桓公薨何至五公子争立天下
遽不復宗齊乎(戊寅公與管仲屬公子昭於宋襄公以/為太子鄭姬所生即孝公也五公子謂)
(長衛姬生無虧少衛姬生元即惠公葛嬴生潘即昭公/宻姬生商人即懿公宋華子生公子雍是也争立大亂)
(數世諸姬即内嬖/如夫人者六人也)噫謂仲為天下之才桓公不以贊天
子使王化得行者亦未為篤論矣簡王夷立(定王子元/年丙子在)
(位十/四年)繼以靈王泄心(簡王子元年庚寅/在位二十七年)二十一年庚戌
冬十一月庚子孔子生(生於魯昌/平郷陬邑)魯襄公之二十二年
也至敬王時為魯大司㓂相定公㑹齊侯于夾谷齊人
歸魯侵疆(辛丑時年五十二/侵疆鄆龜隂也)繼使仲由為季氏宰墮三
都(費郈/成)收其甲兵(癸/卯)及攝行相事(乙/巳)七日而誅少正卯
與聞國政三月魯國大治真儒之效方少見而齊人歸
女樂沮之於是去魯奔走宋衛陳蔡之間及歸魯年已
六十八矣(哀公十一/年丁巳)魯終不能用乃叙書𫝊禮記(有杞/宋損)
(益從周/等語)刪詩正樂(有魯太師/及樂正語)繋易作春秋實紹伏羲堯
舜禹湯文武周公以來之道統𫝊之萬世嗚呼盛哉宰
我曰以予觀於夫子賢於堯舜遠矣子貢曰見其禮而
知其政聞其樂而知其徳由百世之後等百世之王莫
之能違也自生民以來未有夫子也有若曰豈惟民哉
麒麟之於走獸鳯凰之於飛鳥太山之於丘垤河海之
於行潦類也聖人之於民亦類也出於其類拔乎其萃
自生民以來未有盛於孔子也景王貴(靈王子元年丁/巳在位二十五)
(年/)敬王匄(景王子元年壬午/在位四十四年)有子朝之亂至再皆頼晉
而後定(子朝景王長庶子愛欲立之㑹崩國人立長子/猛子朝攻殺猛是為悼王晉頃公攻子朝立敬)
(王猛母弟也子朝奔楚十六年子朝之徒/復亂敬王奔晉十七年晉定公入王于周)時晉六卿彊
公室卑矣而頃公定公猶兩平王室之亂為可嘉也三
十九年(庚/申)魯哀公之十四年公西狩獲麟孔子作春秋
所感而起故所以為終也越明年壬戌夏四月乙丑孔
子卒(壽七/十三)而左𫝊實終於哀公二十七年(癸酉即貞/定王元年)韓
趙魏滅智伯之事焉敬王世曹滅於宋(甲/寅)陳滅於楚(癸/亥)
元王仁(敬王子元年丙/寅在位六年)越句踐伐呉圍之大敗呉師呉
王夫差棲姑蘇山使大夫肉袒膝行請成于越曰意者
亦欲如㑹稽之赦孤臣之罪乎句踐不忍欲許之范蠡
曰㑹稽之事天以越賜呉呉不取今天以呉賜越越其
可逆天乎范蠡乃鼓進兵使者泣而去呉王自殺遂滅
呉句踐乃以兵北渡淮與齊晉諸侯㑹徐州致貢于周
天子賜胙命為伯諸侯畢賀(初景王二十六年呉敗越/夫椒乗勝入越越王以甲)
(楯五千棲㑹稽卑辭乞成于呉呉許越平/事見呉國越王嘗膽刻勵至是修怨滅呉)太史公曰禹
之功大矣漸九川定九州至于今諸夏乂安及苖裔句
踐苦身焦思終滅彊呉北觀兵中國以尊周室號稱覇
王句踐可不謂賢哉盖有禹之遺烈焉范蠡二遷皆有
榮名名垂後世臣主若此欲無顯得乎(史/記)貞定王介立
(元王子元年壬申/在位二十八年)初晉有智氏趙氏韓氏魏氏范氏中
行氏為六卿六卿彊専權弗能制智伯既與韓趙魏滅
范氏中行氏而分其地(癸/未)又約韓魏共伐趙三年不克
趙襄子使人告韓魏反共攻智伯滅之而與趙共分其
地(丙/戍)蔡於王之時亦為楚所滅(甲/午)王崩三子争位相伐
卒歸於考王嵬(貞定王子元年庚子在位十六年初貞/定王崩太子去疾立是為哀王三月弟)
(叔襲殺去疾自立是為思王五月/少弟嵬殺叔自立是為考王也)王封其弟于河南是
為桓公以續周公官職桓公卒子威公立威公卒子惠
公立惠公乃封其少子於鞏以奉王號東周惠公(史/記)而
東西周之稱又起於此(索隱曰惠公立長子曰西周公又/封少子於鞏仍襲父號曰東周惠)
(公於是又稱東西二周也按世本西周桓公名掲居河而/南東周惠公名班居洛陽是也復齋胡氏曰其後掲没)
(長子成公襲有其地小子班専制洛陽兄弟角立史冊/逸其世數名氏至赧王三十四年楚謀入冦王使東周)
(君諭止之盖班之後也至赧王入秦秦遷西周公於􁃔/狐聚而河南亡莊襄元年遷東周君於陽人聚而洛陽)
(之鞏/亡)威烈王午立(考王子元年丙辰/在位二十四年)二十三年(戊/寅)九鼎
震始命晉大夫魏斯趙籍韓䖍為諸侯(斯文侯籍烈/侯䖍景侯)初
考王元年晉幽公立土地所存惟絳曲沃二邑餘皆為
三家所有公畏其彊反朝于三家王不能討至此乃命
為諸侯司馬氏通鑑(名光神宗朝/作資治通鑑)續左氏為編年而托
始於韓趙魏之事誠以名分所繫不容不論而議之也
故其言曰幽厲之後周道日衰然文武之祀猶綿綿相屬
者以子孫尚能守其名分故也今晉大夫暴滅其君
剖分晉國天子既不能討又使列為諸侯是區區之名
分復不能守而并棄之也卒使天下以智力相雄長聖
賢之後為諸侯者社稷無不泯絶生民之類糜滅幾盡
豈不哀哉可謂至論矣自是安王驕立(威烈王子元年/庚辰在位二十)
(六/年)齊田和遷其君康公於海上食一城以奉先祀(庚/寅)王
又不能討反命和為諸侯(壬辰田和㑹魏文侯及楚衛/于濁澤求為諸侯文侯為請)
(於王及諸侯許之乙/未乃命和為諸侯)後七年康公薨田氏遂并齊而有
之(壬/寅)夫固有以啓之也厥後有齊者田姓而姜氏之齊
亡(初陳公子完得罪奔齊桓公為工正更姓田氏子孫/盛多敬王三十九年田恒弑齊簡公其子盤號襄子)
(相齊與三晉通/至是奄有其國)未幾韓趙魏亦共廢晉靖公為家人分
其地而晉亡(乙/巳)烈王喜立(安王子元年丙/午在位七年)齊威王來朝
王是時周室微弱諸侯莫朝而齊獨朝天下以此益賢
威王威王封即墨大夫烹阿大夫於是羣臣聳懼莫敢
飾詐務盡其情齊國大治彊於天下(辛亥王召即墨大/夫曰子居即墨毁)
(言日至吾使人視田野闢人民給東方以寧是子不事/吾左右求助也封之萬家邑召阿大夫曰子守阿譽言)
(曰至吾使人視田野不闢人民貧餒趙攻鄄子不救衛/取薛陵子不知是子厚幣事吾左右求譽也遂烹阿大)
(夫及左右/常譽者)王初年韓滅鄭併其國因徙都之(丙/午)顯王扁
(烈王弟元年癸丑/在位四十八年)在位四十八年間秦發殺機斬首之
數自石門龍賈始(丁巳秦敗韓趙魏兵石門斬首六萬/王賜以黼黻之服庚寅惠文王虜魏)
(將龍賈斬/首八萬)孫臏龎涓俱學兵法仕齊仕魏自相刃靡(初/孫)
(龎俱學兵法涓為魏將自知不及臏召至刖其足黥之/齊使至魏載之齊威王以為師十五年魏惠王伐趙齊)
(救趙用臏計敗魏二十八年魏龎涓/伐韓齊救韓用臏計夜殺涓于馬陵)衛公孫鞅以刑名
之學入秦(八年鞅入秦三十一年/孝公卒惠文王誅鞅)鄭申不害以黄老之
學入韓(十八年鄭賤臣申不害以黄老刑名之學干/昭侯用為相凡十五年終其身圂治兵彊)蘇
秦張儀俱事鬼谷先生(王/詡)學從横之術秦為從約長并
相齊楚燕趙韓魏(佩六國/相印)其後張儀相魏又割上郡十
五縣以賂秦(三十六年以後秦洛陽人儀魏人秦主從/合六國以攻秦儀主横離六國以事秦)
孟嘗君以賤妾之子倜儻饒智術散財飬士食客常數
千人盜虛名以重天下(四十八年齊封田嬰於薛號靖/郭君子田文嗣薛公號孟嘗君)
而鄒人孟軻不逺千里乃以儒術見魏惠王談仁義於
刑名功利戰鬬之世(三十/三年)固宜圓鑿方枘而難入也斯
無庸論矣獨惟當時事體有可恨者三晉之彊也不以
其道立為諸侯是非所當立而立威烈既失之於前三
晉既侯石門之戰秦特以諸侯伐諸侯何功之有乃賜
黼黻之服是非所當賜而賜顯王復失之於後周之政
刑至是無復有存焉者矣(此一節本/林氏之論)故宜日趨於弱致
胙(九年致文武胙孝公/三十五年致胙惠公)致伯(二十六年/致伯孝公)賀即位(三十三/年賀惠)
(文/王)以飬成彊秦虎狼之暴故末年敢於僣王而無忌憚
(四十四年惠/文始僭稱王)諸侯皆從而效之矣(韓魏齊趙/遂皆稱王)尚何言哉
是時楚殺越王無疆越始散服於楚而國亡(四十/五年)慎靚
王定(顯王子元年辛/丑在位六年)時楚趙魏韓燕同伐秦秦人開關
(函/谷)延敵五國之師皆敗走(癸/卯)明年蘇秦死齊(齊大夫與/秦争寵刺)
(殺/之)張儀遂説魏請成于秦秦與韓趙戰勝(甲辰斬/首八萬)而燕
王噲又自以其國與子之而國内大亂矣(乙巳子之相/燕噲老屬國)
(子之願為臣至赧王初年齊醢子之/殺噲三年燕人立太子平是為昭王)二年孟軻去魏適
齊夫孟子自顯王三十三年至魏(魏都大梁/故亦稱梁)至是魏君
罌卒去魏適齊逮夫赧王元年復去齊今觀其見魏惠
而進仁義之説見魏襄而陳不嗜殺之説亦意梁之可
與有為也奈何以為迂闊於事情於是絶望於梁而適
齊因宣王一牛之不忍啓之以王道井田學校與民同
樂厯厯為王言之盖以三代教飬之道望其君也王不
能用於是浩然出晝退述堯舜孔子之道而著作焉(胡/初)
(翁成性/史評)嗚呼文武成康遺澤竭王道不行於天下而孔
孟生於春秋戰國者天也困厄其身彌昌其道寧病聖
賢不病萬世亦天也詎容以一時之遇不遇計哉赧王
延立(慎靚王子元年丁/未在位五十九年)東西周分治(索隱曰王赧㣲弱/東西周分王正理)
(各居一都故曰東西周髙誘曰西周/王城今河南東周鞏今成周洛陽也)王徙都西周(自洛/陽徙)
(河/南)盖以微弱不能主盟會武公焉依(武公西/周君)寄空名於
諸侯之上者五十有九年當時自秦楚齊趙魏韓燕七
彊國外僅存魯衞宋中山(乙亥宋滅見下魯至秦莊/襄壬子滅衛至秦二世滅)秦
雖尤彊而六國亦非小弱也張儀雖説楚韓齊趙燕事
秦歸報未至而秦惠王已薨(庚/戍)明年而儀亦物故矣宋
王偃以雀生􁀙史占必覇天下遂滅滕伐薛敗齊楚魏
乃射天笞地斬焚社稷自速滅亡(乙亥齊湣王/與魏楚滅之)齊湣王
滅宋而驕乃南侵楚西侵三晉欲并二周為天子(丙/子)卒
敗死於燕樂毅(諸侯害齊之驕暴争合謀丁丑燕樂毅/并將秦魏韓趙兵伐齊大敗之湣王走)
(莒楚使淖齒弑之燕六/月間下齊七十餘城)斯無庸論矣趙武靈王變胡服
習騎射制林胡滅中山(甲寅秦昭襄立其年武/靈變服壬戌破中山)大啓土
宇藺相如叱彊秦於澠池之㑹(壬戌秦昭襄會趙王澠/池趙王為鼓瑟相如請)
(秦王擊缶不肯相如張目/叱秦王左右王為一擊缶)馬服君(趙奢/所封)敗秦將於閼與
(音/預)之圍(辛卯趙/惠文時)斯亦彊矣秦之所陵者楚所侵者韓魏
耳(注見秦昭/襄王下)自趙輕受韓上黨之歸(己亥秦白起伐韓/拔野王上黨路絶)
(上黨太守徑以地歸趙受之丁丑秦拔上黨/而民皆走趙趙廉頗軍長平按據上黨民)誤以趙括
代廉頗之將長平之師一䘮上黨竟為秦有(范睢使人/反問謂廉)
(頗易與且降矣秦獨畏馬服君子趙括耳遂以括代頗/將其年秦白起竟攻殺括坑降卒四十餘萬趙人大震)
上黨者天下之脊也既為秦有韓必折而歸之六國其
將焉往(此本陳/瑩中論)於是秦圍趙邯鄲歲餘幾不得脱頼楚
魏來救解圍(壬/寅)末年(乙/巳)秦取韓陽城負黍(陽城有/負黍聚)取趙
二十五縣王恐與諸侯約從攻秦令毋得通陽城秦怒
使將軍摎攻西周王奔秦頓首受罪盡獻其邑三十六
王還周崩秦取九鼎寳器而遷西周公(索隱武公/子文公)於􁃔
狐(􁃔音憚􁃔孤聚與/陽人聚在洛陽南)後七歲(壬/子)東周君與諸侯謀伐秦
秦莊襄使相國吕不韋滅東西周二周皆入秦春與周
君以陽人聚奉祀而周遂亡(聚在河南梁縣徐廣曰周/比亡時几七縣河南洛陽)
(榖城平隂偃/師鞏緱氏也)愚觀戰國以來功利之習壞爛人心君臣
大義澌滅殆盡無復有存焉者六國非特坐視周室之
亡而莫之救如齊湣楚襄蓄無王之心乆矣(甲申湣王/欲并二周)
(見前戊子楚襄王欲與齊韓共伐秦/因欲圖周王使東周君諭之乃止)特顧其力有所不
贍耳豈惟秦哉而當時之士如蘇秦張儀公孫衍(號犀/首)
蘇代蘇厲樓緩之徒不足論也樂毅亷頗藺相如趙奢
亦未易以責備也賈誼稱齊有孟嘗(田/文)趙有平原(武靈/王弟)
(勝/)楚有春申(黄/歇)魏有信陵(公子/無忌)此四君者皆明智而忠
信寛厚而愛人尊賢而重士然孟嘗君嘗入相秦僅以
雞鳴狗盜之客脱身逃難(癸亥秦昭襄聞君賢請以為/相或間之王囚君欲殺之君)
(求解於秦幸姬姬請狐白裘已獻王客為狗盜盜裘獻/姬姬言於王遣之至罔王悔追之秦法雞鳴出客客有)
(善為雞鳴者野雞間/之皆鳴乃得脫歸)平原君得毛遂合從於楚(癸卯秦/王齕圍)
(趙邯鄲君求救於楚約客文武備者二十人俱/得十九人毛遂自薦卒能説楚王定從救趙)因婦夤
縁於魏(君娶魏女公子無忌姊君求敕魏謂無/忌曰縱輕勝棄之獨不念公子姊耶)倖致春
申信陵二君以存趙(楚使黄歇無忌遂盜晉/鄙兵符勒兵以救趙)而二君者
雖能出身以遣楚太子之歸(史記春申君與頃襄王太/子完質於秦數年王病恐)
(不起請太子亟歸秦不許遂謀遣太子與使者俱亡/身自守舍以死當之太子亡歸竟得立秦亦不殺歇)雖
能接巖穴隱者得侯生毛公薛公之力(史記信陵君得/夷門監者侯嬴)
(計盜晉鄙兵符勒兵救趙又得毛公薛公勸云秦攻魏/急而公子不歸使秦破大梁夷先王宗廟公子何面目)
(立天下乎公子/遂趍駕歸救魏)而周亡亦無一能倡大義於天下僅有
魯仲連義不帝秦負當世髙士重名(秦圍邯鄆魏使新/垣衍令趙帝秦以)
(説秦解圍齊人魯仲連適遊趙折衍云帝/泰則連有蹈東海死耳吾不忍為之民也)亦初非為尊
周使當時之士有如三老董公之遮説當時之君有如
漢王三軍縞素為王赧發䘮為天下誅無道秦名其為
賊敵乃可服齊桓晉文之事寧不可復見於今日何計
不出此顧乃區區欲與秦鬭智角力卒之賔服恐後以
待滅亡之不暇可痛也哉迹周自武王至幽王十二世
都鎬是為西周自平王至赧王二十三世都洛是為東
周(東周至考王子以後又/自有東西二周之分)平王以後春秋時也威烈王
後戰國時也(増廣/通略)盖嘗論之西都自涇舟膠楚澤下堂
見諸侯綱常陵遲已為春秋之漸東都自春秋已來弱
不可支猶幸五覇挾天子以令諸侯尚寄空名於天下
然繻葛倒懸已為戰國之漸戰國首命韓趙魏為諸侯
綱常道盡矣於是七雄竸彊蘇秦張儀肆從横之術從
者猶知合六國以抗秦横者甘於事秦而不恥事秦者
固不知有周抗秦者不過自為亦豈復知有周哉雖然
儀秦不足論管仲以其君覇猶不能免小器之譏此東
周之不可復西亦猶戰國之不可復春秋五覇三王之
罪人於儀秦乎何誅又嘗合三代論之三代之王有天
下一千九百六十九年何聖賢之君無幾夏有禹啓少
康商有成湯太甲太戊盤庚武丁周有武王成王康王
宣王外無聞焉然後之言治者以三代為稱首巍巍皇
皇卓冠千古而莫及者禹湯文武以聖王之道立經陳
紀創法定制其尤卓卓然者如井田封建學校兵師之
要靡不備具而又固結之以仁維持之以禮端本洪源
自足與天無極故其後世子孫非有剛惡如桀紂幽厲
之暴非有柔惡如王赧之衰皆足以世守之而勿失也
豈偶然哉周自武王有天下至赧王凡三十五王(哀王/思王)
(在/外)八百六十七年(按通鑑起己卯終乙巳以秦昭襄王/五十二年丙午接周統經世書同)
南宫氏曰周自武王至東周君滅而周始亡于秦(盖於/秦莊)
(襄元年壬子滅東周君始書/秦則周實計八百七十三年)斯實録也後有秉春秋之
筆者盍改而正諸(按文公綱日於秦昭襄丙午以後與/六國皆分書直至始皇二十六年庚)
(辰并天下方大書但東/周亡於壬子未之論也)
　
　
　
　
　
　
　
　
　
　
　史纂通要巻四
欽定四庫全書
　史纂通要巻五
　　　　　　　　　　　　元　胡一桂　撰
　周諸侯
　　魯
魯周公旦周武王弟也王伐商周公佐王定天下封於
少昊之虚曲阜(今兖州/仙源縣)是為魯公周公不就封留佐王
子伯禽代封於魯伯禽即位之後管蔡反淮夷徐戎並
興伯禽率師伐之肸(一作獮書作費/注魯東郊地)作肸誓(書作/費誓)徐戎
遂平三世為幽公而有弟之弑(幽公宰弟㵒弑/公自立謚魏公)又三世
為武公武公與長子括小子戯朝周宣王愛戯欲立為
魯太子樊仲山甫諌不聼卒立戲是為懿公九年公兄
括之子伯御弑公而自立宣王伐魯誅伯御立懿公弟
偁是為孝公自是諸侯多畔王命王舍長立少固有以
啓之也孝公子惠公公適夫人無子賤妾聲子生子息
息娶宋女女至而好公奪而妻之生子允登宋女為夫
人允為太子公卒允少公長庶子自心以平王四十九年
攝政而夫子作春秋託始於此十一年羽父請殺子允
求太宰(羽父公/子翬)公曰吾為允少故攝今允長矣吾方營
莵裘(魯/邑)而老焉以授允政翬懼反譖公于允請殺公允
許諾遂弑公而立允是為桓公公娶于齊生子同公與
夫人如齊申繻諌不聼(魯大/夫)齊襄公通焉公怒夫人以
告齊使彭生弑公于車子同立是為莊公(母夫人留/齊不敢歸)公
有三弟長慶父次叔牙次季友公娶齊女為夫人曰哀
姜無子姜弟叔姜生子開初公愛孟女(黨氏女魯/大夫任生)生子
班欲立之公病問嗣於叔牙叔牙曰慶父在可以為嗣
問季友季友曰請以死奉班也遂鴆叔牙立其子為叔
孫氏公卒季友竞立班先是慶父與哀姜通欲立姜娣
子開至是慶父弑班而立開是為閔公二年哀姜與慶
父謀欲立慶父遂弑閔公魯人欲誅慶父慶父奔莒於
是季友奉閔公庶兄立之是為釐公亦莊公少子哀姜
奔邾季友賂求慶父使人殺之慶父乃自殺齊桓公聞
哀姜與慶父亂以危魯召之邾而殺之以平魯難季友
為相九年號成季其後為季氏慶父後為孟氏公卒子
興立是為文公文公卒襄仲殺公適子惡及視而立庶
子倭是為宣公(文公二妃長妃齊女哀姜生惡及/視次妃敬嬴子倭襄仲公子遂)魯由
此公室卑三桓彊(三桓魯桓公之族/孟孫叔孫季孫)宣公(季文/子相)謀伐三
桓㑹卒不果子黒肱立是為成公成公卒子午立是為
襄公(季武/子相)襄公卒昭公禂立(季武子/立之)鸜鵒來巢(二十五/年鸜鵒)
(不踰濟非/中國之禽)師已曰(魯大/夫)文成之世童謡曰鸜鵒來巢公
在乾侯(杜預曰乾侯魏郡/赤丘縣晉境内邑)鸜鵒入處公在野外季氏與
郈氏鬭鷄(季平子郈昭/伯二家相近)季芥其羽郈金其距平子怒昭
伯亦怒郈氏以告公公伐季氏平子請罪弗許於是三
家共伐公公奔齊(九/月)如晉居乾侯(二十/八年)公卒(三十二年/卒於乾侯)
魯人立昭公弟宋是為定公五年季平子卒其家臣陽
虎囚季桓子而専國政(八年虎欲殺三桓適更立所善/庶子桓子詐而得脱後三桓與)
(魯議虎虎/奔齊焉)十年孔子行相事公與齊景公有夾谷之㑹
齊欲襲魯公孔子以禮厯階誅齊滛樂齊侯懼乃止歸
魯侵地而謝過十二年使仲由隳三桓城收其甲兵孟
氏不肯隳城伐之不克而止季桓子受齊女樂三日不
朝孔子遂行定公卒子哀公蔣立孔子反魯十四年春
西狩獲麟孔子作春秋所感而起故所以為終也(實周/敬王)
(之三十九年哀公/十六年孔子卒)二十七年三桓攻公公奔衛如鄒如
越公卒悼公寧立時三桓勝魯如小侯而已又八𫝊為
頃公(元穆共康/景平緍頃)十六年赧王五十九年也是歲西周滅
又六年當秦孝文王元年楚考烈王滅魯頃公亡遷于
卞邑(卞一作下今/兖州泗水縣)為家人而魯祀始絶太史公曰甚矣
魯道之衰也觀慶父及叔牙閔公之際何其亂也隱桓
之事襄仲殺適立庶三家北面為臣親攻昭公昭公以
奔何其戾也迹魯自周武王伯禽就封至頃公三十四
君八百二十七年而亡(起己夘/終辛亥)
　　齊
齊太公望吕尚者東海人也其先祖嘗為四嶽佐禹平
水有功虞夏之際封於吕或封於申夏商時申吕或封
支庶子孫或為庶人尚其後苖裔也本姓姜氏從其封
姓故曰吕尚尚窮困年老以漁釣干周西伯西伯將出
獵卜之曰所獲非龍非彲非虎非熊乃覇王之輔於是
果遇太公於渭之陽與語大悦曰自吾先君太公曰當
有聖人適周周因以興子真是耶吾太公望子乆矣故
號曰太公望載與俱歸立為師後武王東伐以觀諸侯
師行師尚父故曰師尚父武王克啇元年封尚父於齊
都營丘東成王時管蔡亂淮夷畔乃使召康公(奭/)命太
公曰東至海西至河南至穆陵北至無棣五侯(五等/侯)九
伯(九州/伯)實得征之(皆得討/其罪)齊由此得征伐為大國至哀
公(不/辰)紀侯譖之周周烹哀公(夷/王)而立其弟胡公(静/)徙都
薄姑哀公同母弟弑胡公而自立是為獻公(尚父七/世孫)至
僖公(獻公六/世孫)愛其同母弟之子公孫無知令其秩服比
太子太子諸兒立是為襄公公絀無知服秩無知怨魯
桓公夫人襄公女弟也公故嘗私通之及與桓公來復
通焉桓公知之怒夫人夫人以告公醉桓公使力士彭
生抱桓公上車拉殺之遂殺彭生以謝魯無知弑公自
立遊於雍林雍林人襲殺無知初襄公誅殺不當羣臣
恐禍及次弟紏奔魯其母魯女管仲召忽傅之次弟小
白之莒鮑叔傅之小白自小善大夫髙徯及無知死髙
徯隂召小白於莒魯亦發兵送公子紏管仲别將遮莒
道射中小白帯鈎小白佯死管仲使馳報魯送紏者行
益遲小白載温車中馳行先入亦有髙國内應(齊正/卿)先
入得立是為桓公發兵拒魯以書遺魯請殺子紏又請
管仲醢之鮑叔牙受管仲及堂阜脱桎梏言之桓公以
為大夫任政管仲與鮑叔隰朋髙徯脩齊國政脩軍令
贍貧窮禄賢能齊人皆悦二年滅郯(一作􁌁初公亡時/郯無禮故滅之)
二年伐魯(莊公獻遂/邑乃平)盟魯于柯(濟北束/柯齊邑)曹沬以匕首刼
桓公反魯侵地後悔欲無與而殺沬管仲諌不可遂與
三敗所亡地於魯諸侯皆信齊而欲附之七年㑹諸侯
于甄(衛/地)而公始覇十四年陳厲公子完號敬仲來奔以
為工正田成子常之祖也二十三年救燕伐山戎(北狄/鮮卑)
(也/)燕送入齊境於是割燕所至與之命脩召公之政納
貢于周諸侯聞之皆從齊二十七年誅魯湣公夫人哀
姜以其滛公子慶父兩預弑魯君也二十八年城衛楚
丘三十三年以夫人蔡姬故率諸侯伐蔡蔡潰(二十九/年公與)
(夫人戯船中夫人蕩公公/怒歸蔡姬蔡亦怒嫁其女)遂伐楚責包茅不入貢師進
次陘(楚/地)楚屈完將兵捍齊齊退召陵(潁川/縣)而盟三十五
年㑹諸侯葵丘(陳留外/黄縣)周襄王賜胙彤弓矢大路秋復
㑹葵丘有驕色諸侯頗有叛者納公子夷吾為晉君討
晉亂至髙梁(晉/地)公曰寡人兵車之㑹三乗車之㑹六九
合諸侯一匡天下三十八年周襄王弟帯與戎合謀伐
周公使管仲平戎于周四十一年管仲隰朋皆卒管仲
病公問曰羣臣誰可相者仲曰知臣莫如君公曰易牙
如何對曰殺子以適君非人情不可曰開方如何對曰
倍親以適君非人情難近曰竪刁如何曰自宫以適君
非人情難親公不用仲言三子専權四十二年初公三
夫人王姬徐姬蔡姬皆無子内寵如夫人者六人公與
仲屬孝公於宋襄公以為太子公卒易牙與竪刁立無
詭(衛姬/子)為君太子昭奔宋(五公子争立未定公尸在/牀六十七日尸䖝出户外)宋
襄公率諸侯兵送齊太子昭而伐齊齊人殺無詭四公
子攻太子宋敗四公子而立太子是為孝公十年孝公
卒開方殺孝公子而立潘(葛嬴/子)是為昭公十九年昭公
卒子舍立為君昭公弟商人(宻姬/子)墓上殺舍自立是為
懿公四年公遊申池丙戎庸職弑懿公(初公斷丙戎父/足而使戎侯奪)
(庸職之妻/而使驂乘)齊人廢其子立公子元(少衛/姬子)是為惠公頃公
(惠公/子)初晉使郤克於齊齊使夫人帷中觀笑之十年齊
伐魯衛晉使郤克以車八百乗救魯衛伐齊追齊至馬
陵(齊/地)齊請以寳器謝不聼必得笑克者蕭桐叔子(桐叔/蕭君)
(之字齊侯外祖父子女也難拆/言其母故遠言之蕭附庸子姓)對曰叔子齊君母亦猶
晉君母子安置之於是乃許令反魯衛侵地公卒子靈
公立公疾崔抒迎故太子光立之是為莊公六年初棠
公妻好(棠邑/名)棠公死崔抒取之莊公通焉嘗以崔抒冠
賜人崔抒怒遂弑莊公崔抒立莊公異母弟杵臼是為
景公齊太史書曰崔抒弑莊公殺之其弟後書復殺之
少弟復書乃舍之崔抒右相慶封左相後慶封因崔子
以事敗悉誅其家抒自殺慶封既殺抒益驕未幾敗奔
魯奔呉呉與之朱方富於在齊九年景公使晏嬰之晉
與叔向私語曰齊政卒歸田氏田氏雖無大徳以公權
私有徳於民民愛之四十八年與魯定公好合夾谷犁
鉏曰孔丘知禮而怯請令萊人為樂(萊人/萊夷)因執魯君可
得志景公患孔丘相魯懼其覇故從犁鉏之計方會進
萊樂孔子厯階上使有司執萊人斬之以禮讓景公公
慙乃歸魯侵地以謝罷去公卒太子荼立是為晏孺子
(景公/少子)僅一年而田乞自魯迎公子陽生立之(亦景公子/乞召歸私)
(匿其家請諸大夫曰常之母有魚菽之祭幸㑹飲乞盛/陽生橐中置坐中央發橐出陽生曰此乃齊君矣與諸)
(大夫盟/立之)殺孺子而逐其母芮子齊鮑子與悼公有郤弑
公齊人共立悼公子任是為簡公四年田常弑簡公而
立平公(簡/弟)　相之而専齊之政又兩𫝊宣公康公而齊
相田和遷康公於海上食一城和田常之曽孫也遷之
六年當周安王之十六年而田和始列為諸侯至安王
三十二年康公薨姜氏之齊祀絶迹齊自周武王元年
尚父受封於齊至康公三十一君合七百四十四年而
齊田氏滅之焉(起己卯/終壬寅)
　　晉
唐叔虞姬姓周武王子成王弟初叔虞母夢天謂武王
曰余命女生子名虞余與之唐及生子文在其手曰虞
因命之曰虞成王立與叔虞戲削桐葉為珪與叔虞曰
以此封若史佚因請擇日立叔虞王曰吾與戲爾史佚
曰天子無戯言言則史書之禮成之樂歌之於是遂封
叔虞於唐故曰唐叔虞自叔虞九世至穆侯夫人姜氏
以條之伐生子仇(條晉地七/年伐條)千畝之伐生少子成師(千/畝)
(西河界/休縣)師復曰(師復/大夫)異哉君之命子也太子曰仇仇者
讎也少子曰成師成師大號成之者也今名反易後能
毋亂乎穆侯卒弟殤叔自立太子仇出奔幽王九年仇
殺殤叔而自立是為文侯犬戎之禍救周立平王有功
平王有文侯之命文侯卒昭侯立(文侯/子)封文侯弟成師
于曲沃(曲沃邑大於/翼翼晉都邑)號曰桓叔桓叔好徳衆皆附焉君
子曰晉之亂其在曲沃矣七年晉大臣潘父弑昭侯而
迎桓叔晉人發兵敗桓叔立孝侯平(昭侯子平王/三十二年)立誅
潘父十六年曲沃莊伯(桓叔/子)弑孝侯晉人敗莊伯立鄂
侯郄(孝侯子平王/子十八年立)二年魯隱公初立事入春秋鄂侯卒
子哀侯光立八年曲沃武公伐而虜之(武公備/莊伯子)晉人乃
立小子侯(哀侯/子)四年武公誘召小子侯殺之周桓王使
號仲伐武公晉人乃立哀侯弟緍為晉侯二十八年武
公伐晉侯緍滅之盡以寳器賂周釐王王命武公為君
列為諸侯盡并晉地而有之(武公穆侯魯孫桓叔之孫/莊伯之子自桓叔初封曲)
(沃凡六十七歲/武公卒代晉)二年卒子獻公詭諸立十六年滅霍滅
魏滅耿(三國皆/姬姓)二十二年滅虢滅虞初公伐驪戎得驪
姬及姬弟俱愛幸之五年姬生奚齊其弟生悼子姬譖
殺大子申生(母齊桓公女姬謂太子曰君夢齊姜太子/速祭曲沃歸釐於君太子於是祭其母上)
(胙於公公獵姬毒胙中獵還上胙姬曰宜試之祭地地/墳與犬犬死與小臣小臣死太子聞之不辨乃自殺時)
(太子居/曲沃)又譖二公子皆知之重耳奔狄夷吾奔梁(姬譖/藥胙)
(事公子皆知之重耳母翟之/狐氏女夷吾母重耳母女弟)獻公子八人太子及二公
子皆有賢行公卒荀息(息為相/主國政)以公命將立奚齊里克
殺奚齊于䘮次荀息復立悼子里克殺悼子于朝鞭殺
驪姬于市(殺姬一句/見列女傳)荀息死之里克迎夷吾於梁秦穆
公齊桓公亦發兵納夷吾立之是為惠公初惠公許賂
秦穆公以晉河西之地求歸國後既倍秦賂晉饑秦輸
之粟秦饑乃閉之糴而又興師以伐之秦大怒戰于韓
原秦獲晉侯以歸將以祀上帝晉侯姊為穆公夫人衰
絰以請乃歸晉侯公卒子圉立是為懷公未幾秦穆公
以兵納重耳殺懷公於髙梁而立之是為文公公少好
士年十七有賢士五人曰趙衰狐偃咎犯(公舅/也)賈佗先
軫魏武子公奔狄時年已四十三從此五士至狄十二
年過衛(文公/不禮)過五鹿(衛/地)乞食野人與之土塊至齊(桓公/厚禮)
(妻以/宗女)凡五歲欲安之齊女乃與趙衰等醉重耳載以行
過曹(共公不禮/欲觀駢脇)僖負覊私遺重耳食置璧其下重耳受
食還璧去過宋(襄公以國/禮禮之)過鄭(文公/不禮)去之楚(成王以適/諸侯禮待)
(之/)數月晉太子圉亡秦(逃歸/晉)秦怨之乃召重耳至秦穆
公以宗女五人妻之(子圉妻/與往)乃發兵與重耳歸晉出亡
凡十九歲得入年六十二矣(襄王十六/年乙酉)二年初王有弟
叔帶之亂奔鄭告急于晉趙衰曰求覇莫如入王乃發
兵至陽樊(周地陽邑名樊/仲山甫所居)入王于周殺帶王賜河内陽
樊之地四月楚(成/王)以諸侯圍宋來告急先軫曰報施定
覇於今在矣狐偃曰楚新得曹而初婚於衛若伐曹衛
楚必救之則宋免矣於是侵曹伐衛衛侯請盟不許衛
人出其君於襄牛(衛/氏)以悦晉入曹令軍毋入僖負覊家
執曹伯分曹衛地以與宋楚急曹衛其勢宜釋宋文公
從之楚成王乃引兵歸楚將子玉請伐晉宋齊秦與晉
次城濮(衛/地)與楚合戰楚敗作王宫于踐土獻楚俘於周
王命晉侯為侯伯冬晉侯會諸侯於温欲率之朝周力
未能恐其有畔者使人言襄王狩于河陽遂率諸侯朝
王于踐土春秋諱之書曰狩九年公卒子襄公歡立明
年敗秦師于殽虜秦三將孟明視西乞秫白乙丙以歸
文公夫人言遣之四年秦大興兵伐我度河取王官封
殽尸而去五年晉伐秦取新城報王官之役七年襄公
卒太子夷臯立是為靈公四年伐秦取少梁秦亦取晉
之殽六年秦康公伐晉取覊馬晉侯怒擊秦大戰河曲
八年頃王崩晉使趙盾以車八百乗平周亂立匡王靈
公侈厚歛以雕墻從臺上彈人觀其避丸胹熊蹯(熊掌/内難)
(熟/)不熟殺宰夫趙盾數諌不聼公患之使鉏麑刺盾不
忍而自殺(麑歎曰殺忠臣弃君命/罪一也遂觸槐而死)伏甲攻盾因宰夫而
得免盾奔未出晉境趙穿襲殺公於桃園盾昆弟為將
軍而迎盾盾復位太史董狐書曰趙盾弑其君以視於
朝盾曰􁀙者趙穿我無與太史曰子為正卿亡不出境反不
誅國亂非子而誰孔子聞之曰董狐古之良史也書法不隱
宣子良大夫也為法受惡惜也出境乃免成公立(文公/少子)
景公據(成公/子)八年使郤克於齊齊頃王母從樓上觀而
笑之克怒歸至河上曰不報齊者河伯視之克執政九
年伐齊齊使太子彊為質兵罷十一年使克欒書韓厥
以兵車八百乗與魯衛共伐齊困頃公齊敗走晉追北
齊獻寳器求平不聼必得蕭桐叔子為質齊使曰蕭桐
叔子頃公母頃公母猶晉公母奈何必得之不義請復
戰晉乃許平厲公初立欲和諸侯與秦桓公夾河盟歸
而秦背盟與翟謀伐晉三年與諸侯伐秦虜其將成差
六年鄭背晉與楚盟厲公自將渡河聞楚兵來救射中
楚共王目敗於鄢陵楚引歸晉由此威諸侯公多外嬖
姬歸欲盡去羣大夫立諸姬兄弟姬兄曰胥童嘗與郤
至有怨欒書亦有怨于郤至(欒書欲待楚師退擊之郤/至云楚有六間不可失也)
(故/怨)乃詐公謂鄢陵之役實郤至召楚欲作亂内子同立
之(時子同/在周京)㑹與國不俱是以事不成公怨至遂令胥童
以兵八百襲攻殺三郤(錡犨/至)欒書中行偃襲厲公囚而
弑之殺胥童使荀罃迎公子同于周而立之尊之為悼
公公賢魏絳任之政使和戎戎大親附公曰自吾任魏
絳九㑹諸侯(一㑹于戚二㑹城棣三㑹鄢四㑹邢丘五/同盟于戯六㑹徂七戍鄭虎牢八同盟于)
(亳城九/㑹蕭魚)和戎翟魏子之力也平公立元年伐齊齊敗走
遂圍臨菑燒屠其郭中引兵歸昭公立六卿彊公室卑
頃公立周景王崩王子争立晉六卿平王室亂立敬王
十二年晉宗家祁奚叔孫嚮子相惡於君六卿欲弱公
室乃遂以法盡滅其族而分其邑為十縣各令其子為
大夫晉益弱六卿皆大由定公至出公時有四卿之亂
初智伯與韓趙魏共分范中行地以為邑出公怒吿齊
魯欲伐四卿四卿恐乃反攻出公公奔齊道死故智伯
乃立哀公(貞定王/十三年)又三年趙襄子韓康子魏桓子共攻
智伯于晉陽(今并州/太原府)遂三分其地幽公栁立(哀公子/十八年)當
時公室微弱土地所有惟絳曲沃(今絳州/二縣)餘皆入三家
公畏三家之彊而反朝之至威烈王之六年公滛婦人
夜竊出邑中盜殺公而魏文侯以兵討亂乃立烈公止
(幽公子二/十七年)未幾王命韓趙魏列為諸侯晉祚盖已亡而
未滅耳又兩傳孝公頃(烈公子/十五年)靖公俱酒(孝公子/二年)當安
王之二十六年而韓哀侯趙敬侯魏武侯廢靖公為家
人三分晉地而晉祀遂絶迹晉自周成王元年唐叔虞
受封至靖公三十八君合七百四十一年而亡(起乙酉/終乙巳)
　　燕
召公奭與周同姓(譙周曰周之支/族食邑於召)周武王滅商封召公
於北燕成王時召公為三公自陜以西召公主之自陜
以東周公主之(何休曰陜者今/𢎞農陜縣是也)召公之治西方甚得民
和巡行鄉邑有棠樹决獄政事其下自侯伯至庶人各
得其所無失職者民思其政懷棠樹不敢伐歌詠之作
甘棠之詩召公以下十八世至莊公山戎來侵齊桓公
救燕北伐山戎而還燕君送桓公出境桓公因割燕所
至地予燕使燕供貢天子如成周時復脩召公之法又
自莊公十九世為文公時秦益彊蘇秦始來説約六國
為從文公卒子易王立而事入戰國(周顯王三十七年/立在位十二年)
顯王四十六年初稱王王噲立(易王子在/位七年)讓國於相子
之子之南面行王事而噲老不聼政三年國内大亂孟
軻謂齊湣王曰今伐燕此文武之時不可失也齊伐燕
士卒不戰城門不閉噲死齊大勝燕子之亡國人立太
子平是為昭王卑身厚幣以招賢者謂郭隗曰齊因孤
之國亂而襲破燕誠得賢士以共國雪先王之恥孤之
願也隗曰王必欲致士請從隗始於是昭王為隗改築
䑓師事之樂毅自魏徃鄒衍自齊往劇辛自趙往燕王
吊死問孤與百姓同甘苦二十八年國富士卒樂遂以
樂毅為上將軍與秦楚三晉合謀伐齊齊敗湣王出亡
燕兵追至臨淄盡取齊寳燒其宫室宗廟齊城不下者
獨莒即墨餘皆屬燕昭王卒子惠王立宿與樂毅有隙
使騎刼代將毅亡走趙田單以即墨擊敗燕軍騎刼死
燕兵引歸齊盡復故城涽王死莒乃立其子為襄王惠
王卒三𫝊至王喜命其相栗腹以五百金約歡於趙王
還報曰趙壯者皆死長平(先是秦敗趙於/長平坑四十萬)其孤未壯可
伐也王問昌國君樂間對曰趙四戰之國其民習兵不
可伐王怒羣臣皆以為可惟大夫將渠謂與人約交而
伐之不祥必無成功不聼起二軍車二千乗栗腹將而
攻鄗秦攻伐趙使廉頗擊破栗腹等廉頗逐之五百餘
里圍其國請和解圍其後太子丹質於秦亡歸燕見秦
且滅六國禍且至燕隂飬壯士荆軻獻督亢地圖因刺
秦王王殺軻使王翦擊燕燕王斬丹以獻未幾虜王喜
而燕祀遂絶太史公曰召公奭可謂仁矣甘棠且思之
况其人乎燕北廹蠻貉内措齊晉﨑嶇彊國之間最為
弱小幾滅者數矣然社稷血食者八九百歲於姬姓獨
後亡豈非召公之烈耶迹燕自周武王元年召公受封
厯戰國共四十四君合九百丹一年而滅於秦(起己夘/終己夘)
　　衛
衛康叔封姬姓周武王同母弟武王克商以殷餘民封
康叔為衛君居河淇間故商虚又懼康叔齒少乃申告
康叔曰必求殷之賢人君子長者問其先殷所以興所
以亡而務愛民告以紂所以亡者以滛於酒酒之失婦
人是因故紂之亂自此始為梓材示君子可法則故謂
之康誥酒誥梓材以命之康叔之國既以此命能和集
其民民大悦成王長用事舉康叔為周司冦賜衛寳祭
器以章有徳十世至武公脩康叔之政百姓和集四十
七年犬戎殺幽王武公將兵佐周平戎甚有功平王命
武王為公再𫝊至莊公夫人齊女好而無子夫人陳女
子蚤死陳女弟生子完母死莊公命夫人齊女子之立
為太子莊公寵妾生子州吁十八年州吁長好兵公使
將石碏(上/卿)諌公曰庶子好兵使將亂自此起不聼二十
三年公卒完立是為桓公二年弟州吁驕奢出之州吁
奔十六年州吁收拾衛亡人襲弑桓公自立為衛君石
碏因桓公母家於陳詳為善州吁至鄭郊碏與陳侯共
謀使右宰醜進食殺州吁于濮(陳/地)迎桓公弟晉於邢立
之是為宣公夫人夷姜生子汲為太子取齊女好悦而
自取之生壽及朔太子汲母死公正夫人(商/女)與朔共䜛
之惡伋公怒乃使伋於齊令盜遮界上謂盜曰見持白
髦者殺之乃與太子白髦且行朔之兄壽知之謂太子
可無行太子曰逆父命求生不可遂行壽乃盜白髦先
馳至界盜殺之太子伋又至謂盜曰所當殺者乃我也
盜并殺之公乃以朔為太子立是為惠公初朔與其母
共讒太子伋於宣公而殺之公卒而立朔左右公子怨
朔讒太子伋乃作亂攻惠公惠公奔齊而立伋弟黔牟
周莊王命齊襄公率諸侯伐衛納惠公誅左右公子而
黔牟奔周惠公自齊入復立二十五年公怨周容黔牟
與燕伐周惠王奔温衛燕立王弟頹為王二十九年鄭
伯納王懿公(惠公/子)赤立公好鶴鶴有乗軒者及狄人伐
衛將戰國人受甲者皆曰使鶴鶴實有禄位余焉能戰
衛師敗績殺懿公懿公之立也百姓大臣皆不服自公
父惠公讒殺太子伋代立至懿公常欲敗之卒滅惠公
之後國人乃立戴公申(黔牟弟昭/伯頑之子)元年卒齊桓公以衛
數亂乃率諸侯城衛楚丘立公弟燬為文公輕賦平罪
身自勞與百姓同若以收衛民十六年晉重耳過無禮
公卒弟立為成公三年晉文公欲假道救宋不許晉大
夫元咺攻成公公出奔晉文公伐衛分其地與宋討前
過無禮及不救宋患也成公二歲如周求入與晉文公
㑹文公鴆成公公私於周王鴆令薄得不死文公卒入
之衛誅元咺十一年公孫鞅入秦十六年衛更號曰侯
又四𫝊而為襄公惡公有賤妾幸之有身夢人謂曰我
康叔也令若子必衛名而子曰元妾恠之問孔成子成
子曰康叔者衛祖也及生子男也以告襄公公曰天所
置也於是名之曰元而立為嗣是為靈公出公輒者靈
公太子蒯聵之子初蒯聵以靈公夫人南子有惡欲殺
南子而覺之蒯聵懼奔宋已而之晉趙氏靈公卒國人
立輒後十二年蒯聵自宋入立是為莊公初莊公辱戎
州人戎州人告趙簡子簡子圍公公出奔衛人乃立公
子班師為衛君齊復伐衛虜班師乃更立公子起為衛
君元年衛石曼専逐其君起而出公自齊復入立又七
𫝊而為成侯速當顯王二十三年貶號曰侯服屬三晉
平侯而下有四君嗣君者平侯子更號曰君也嗣君子
懷君立二十七年而赧王亡嗣君弟元君初懷君朝魏
魏殺之而立元君君盖魏壻也衛君角者元君之子立
之九年當始皇二十六年秦吞六國初并天下而衛獨
存越十二年至二世元年而廢角為庶人衛祀遂絶迹
衛自周武王元年康叔受封至角四十一君合九百八
年秦二世元年滅之(起己夘/終壬辰)
　　曹
曹叔振鐸姬姓文王子武王弟王克商封叔振鐸于曹
(濟陽定/陶縣)十四世至共公十六年初晉公子重耳亡過曹
曹無禮欲觀其駢脇釐負覊諌不聼私善於重耳二十
一年晉文公伐曹圍曹三月晉師入曹數之以不用僖
負覊言而用美女乗軒者三百人也虜共公以歸令軍
母入僖負覊之家或説文公曰昔齊桓公㑹諸侯復異
姓今君囚曹君滅同姓何以令於諸侯晉乃復歸共公
又三𫝊為成公負芻三年晉厲公伐曹虜成公以歸已
復釋之又三𫝊為悼公九年朝宋宋囚之死於宋曹立
其弟野是為聲公五年平公弟通(平公成公孫/武公之子)弑聲公
代立是為隱公四年聲公弟露弑隱公代立是為靖公
公卒子伯陽立初伯陽立之三年國人有夢衆君子立
于社宫謀欲亡曹曹叔振鐸止之請待公孫强許之旦
求之曹無此人夢者戒其子曰我死爾聞公孫强為政
必去之無罹曹禍及伯陽好田弋之事曹鄙人公孫强
亦好弋獲白鴈以獻且言田弋之説説之因訪政事大
悦之有寵使有司城以聼攻夢者之子乃亡去曹伯背
晉而奸宋宋景公伐曹晉人不救至敬王三十三年宋
景公滅曹執伯陽及公孫强以歸殺之曹祀遂滅太史公曰
余尋曹共公之不用僖負覊乃乗軒者三百人知唯徳
不建及振鐸之夢豈不欲引曹之祀者哉如公孫强不
脩厥政叔鐸之祀忽諸迹曹自周武王元年叔振鐸受
封至伯陽二十五君合六百三十六年宋滅之(起己夘/終甲寅)
　　蔡
蔡叔度者姬姓周文王之子武王弟也武王同母兄弟
十人母曰太姒文王正妃長子伯邑考次武王發次管
叔鮮次周公旦次蔡叔度次曹叔振鐸次成叔武次霍
叔處次康叔封次冉季載武王克殷封叔鮮於管(滎陽/京縣)
叔度於蔡(上/蔡)叔處於霍監紂子武庚成王時三叔挾武
庚以亂周公誅管叔放蔡叔降霍叔蔡叔子曰胡乃率
徳改行周公舉為魯卿士魯國治於是言於王復封胡
於蔡奉蔡叔祀有蔡仲之命十二世至哀侯娶陳息侯
亦娶陳(息國海南/新息縣)息夫人將歸過蔡蔡侯不敬息侯怒
請楚文王來伐我我求救於蔡蔡必來楚因擊之可以
有功楚從之虜蔡侯以歸留九歲死於楚蔡人立哀侯
子肝是為繆侯繆侯以女弟為齊桓公夫人因與桓公
戯船中蕩舟不止桓公怒歸蔡女而不絶也蔡亦怒嫁
其弟桓公怒遂伐蔡蔡潰虜繆侯以歸至召陵而歸之又
三𫝊而為景侯為太子般娶婦於楚而景侯通焉般弑
父自立是為靈侯十二年楚靈王以靈侯弑父誘靈侯
醉而殺之刑其士卒七十人令公子棄疾滅蔡使棄疾
為蔡公三年棄疾弑靈王代立為平王平王乃求景侯
少子廬立之是為平侯靈侯般之孫攻平侯子自立是
為悼侯悼侯弟申立是為昭侯與呉王闔廬共伐楚破
楚入郢义五𫝊而侯齊立四年楚惠王滅蔡侯齊亡蔡
祀遂絶貞定王之二十二年也迹蔡自周武王元年叔
度受封至侯齊二十五君合六百七十六年而楚滅之
(起己卯/終甲午)
　　鄭
鄭桓公姬姓周厲王少子宣王庶弟宣王二十二年初
封於鄭百姓皆便愛之幽王以為司徒和集周民周民
皆悦河洛之間人便思之為司徒一歲王以褒姒故治
多邪諸侯或畔之公問太史伯(周太/史)曰王室多亂予安
逃乎對曰獨洛之東土河濟之間可居地近虢鄶君貪
好利百姓不附公為司徒民皆愛公公誠請居之虢鄶
之君見公方用事輕分公地公誠居之虢鄶之民皆公
之民也於是公卒言於王東徙其民洛東而虢鄶果獻
十邑竟國之二歲犬戎殺幽王并殺公公子掘突立是
為武公夫人姜氏生太子寤生生之難弗愛生少子叔
叚叚生易愛之公疾夫人請立叚弗聼公卒寤生立是
為莊公元年封叚於京叚至京繕甲治兵與其母謀襲
鄭二十二年果襲鄭公伐叚叚走京京人畔叚走鄢鄢
潰奔共公遷母城頴後因潁考叔之言悔之遂為母子
如初二十四年侵周地取禾二十七年朝周桓王怒弗
禮(為取/禾事)三十七年不朝周桓王率陳蔡虢衛伐鄭祝聃
射王中肩三十八年北戎伐齊遣太子忽救齊太子辭
齊婚公卒祭仲立忽是為昭公初莊公又取雍氏女(宋/大)
(夫/)生突雍氏有寵於宋宋莊公誘祭仲執之曰不立突
祭仲許以突歸立之昭公聞之奔衛突立是為厲公四
年祭仲専國政厲公患之使其壻雍紏殺之紏謀之妻
妻以告祭仲殺紏戮之市厲公出居邊邑櫟祭仲迎昭
公忽入鄭復立宋頗與厲公兵自守於櫟鄭以故亦不
伐櫟昭公二年髙渠彌與公出獵射殺昭公于野(初昭/公為)
(太子時莊公欲以髙渠彌為卿忽/惡之莊公弗聼至是恐誅故弑公)祭仲與渠彌更立昭
公弟子亹為君(無謚/)是為子亹元年齊襄公會首止伏
甲殺子亹渠彌與祭仲召子亹弟嬰於陳立之是為鄭
子祭仲死十四年鄭厲公使人誘刼鄭大夫甫瑕要以
求入瑕遂殺鄭子及其二子迎厲公突復入即位踰年
公謂甫瑕曰子之事君有二心矣遂誅之瑕曰重徳不
報誠然哉五年燕衛與周惠王弟頹伐王王出奔温立
弟頹為王六年惠王告急於鄭厲公與虢叔襲殺頽入
惠王于周(子亹/子)文公立三十六年重耳過文公弗禮重
耳反國立是為文公三十七年翟攻周襄王王奔鄭文
公居王于汜四十三年晉文公與秦穆公共圍鄭討其
助楚攻晉者(四十一年/助楚擊晉)及文公過時無禮也叔詹自殺
鄭人以詹與晉文公公曰必欲一見鄭君辱之而去鄭
患之乃使人私於秦曰破鄭益晉非秦利也秦兵罷晉
文公欲入蘭為太子以告鄭(初文公賤妾燕姞夢天與之/蘭遂生子名曰蘭後逐羣公)
(子蘭奔晉從文公圍鄭/事文公甚謹愛幸之)鄭大夫石癸曰夫人子盡已死
庶子無如蘭賢遂許晉與盟卒立子蘭為太子晉兵乃
罷去四十五年公卒子蘭立是為繆公元年秦穆公使
三將襲鄭至滑逢鄭賈人弦髙詐以十二牛勞軍故秦
兵不至而還二十一年楚與宋華元伐鄭華元殺羊不
與其御羊斟怒以馳鄭鄭囚華元靈公(穆公子/文公孫)元年楚
獻黿於公子家子公(二子/鄭卿)將朝子公食指動(第二/指)謂子
家曰他日指動必食異物及入見公進黿羮子公笑曰
果然公問其故具告公召之獨弗與羮子公怒染其指
(染指/於鼎)嘗之而出公怒欲殺子公子公與子家謀先弑公
襄公(靈公/子)六年子家卒國人逐其族以其弑靈公也楚
莊王以鄭與晉盟來伐圍鄭三日鄭以城將陷襄公肉
袒牽羊以迎莊王却三十里而後舍卒去三𫝊而為僖
公五年鄭相子駟朝公公不禮子駟怒使厨人藥殺公
(年表云子駟/使賊夜弑公)赴諸侯曰僖公暴病卒簡公(僖公/子)元年諸
公子謀欲誅相子駟子駟覺之反盡誅諸公子三年子
駟欲自立為君公子孔使尉止殺子駟而代之子孔又
欲自立子産止之於是子孔從之而相鄭十二年公怒
子孔専國權誅之而以子産為卿十九年簡公如晉請
衛君還而封子産以六邑(四井/為邑)子産讓受其三邑二十
二年呉季札使鄭見季子如舊交二十三年諸公子争
寵相殺又欲殺子産公子或諌曰子産仁人鄭所以存
者子産也勿殺乃止定公(簡公/子)六年鄭火公欲禳之子
産曰不如脩徳五年鄭相子産卒鄭人皆悲泣之如亡
親戚子産鄭成公之孫為人仁愛人事君忠厚孔子嘗
過鄭與子産如兄弟及聞子産死曰古之遺愛也兄事
子産又七𫝊而為康公乙周烈王元年韓哀侯滅鄭併
其國鄭祀遂絶太史公曰語有之以權利合者權利盡
而交踈甫瑕是也甫瑕雖以刼殺鄭子内厲公厲公終
背而殺之此與晉之里克何異守節如荀息身死而不
能存奚齊變所從來亦名故矣迹鄭自宣王二十二年
鄭公友受封至康公二十三君合四百三十二年韓滅
之而亡(起乙未/終丙午)
　　陳
陳胡公滿媯姓虞舜之後也昔舜為庶人時妻堯二女
居媯汭其後因以為氏姓舜禪禹而舜子商均為封國
夏時或失或續武王克商復求舜後得媯滿封於陳以
奉舜祀而曰胡公十二𫝊至桓公鮑平(三十/八年)公弟佗其
母蔡女故蔡人為佗殺五父及桓公太子免而立佗(春/秋)
(𫝊謂佗即五父/世家與傳違)是為厲公二卑生子敬仲完周太史過
陳陳厲公使以周易筮之卦得觀之否是謂觀國之光
利用賔于王此其代陳有國乎不在此其在異國非此
其身在其子孫若在異國必姜姓姜姓太嶽之後物莫
能雨大陳衰此其昌乎七年厲公所殺太子免之二弟
曰躍曰因曰杵臼共令蔡人誘厲公以好女與蔡人共
殺厲公而立躍是為利公又三𫝊為宣公殺其太子禦
冦禦冦素善厲公子完完懼禍及已奔齊桓公使為工
正三十七年齊桓公伐蔡蔡東道惡桓公怒執陳轅濤
塗又三𫝊為靈公十四年公與大夫孔寧儀行父皆通
夏姬十五年與二子飲于夏氏公戯二子曰徵舒似汝
二子曰亦似公徵舒怒弑公二子奔楚太子午奔晉徵
舒自立為陳侯(徵舒故陳大夫夏姬/御叔之妻徵舒之母)楚莊王率諸侯誅
徵舒因縣陳而有之羣臣畢賀申叔獨不賀(楚大/夫)莊王
問其故對曰王以徵舒為賊殺君故以是伐之已而取
之則後何以令於天下是以不賀王曰善乃迎太子午
於晉立之復君陳是為成公孔子讀史至此曰賢哉楚
莊王輕千乘之國而重一言哀公悼太子師長妾子留
有寵哀公屬之其弟招公病招殺太子立留為太子公
怒欲誅招招發兵圍守哀公公自殺招立留為陳君楚
聞亂使公子棄疾發兵伐陳留奔鄭遂滅陳棄疾為陳
公五年歸弑其父靈王是為平王欲和諸侯乃求故陳
悼太子師之子呉立為陳侯是為惠公至其孫涽公六
年孔子適陳二十四年楚惠王殺涽公滅陳而有之陳
祀遂絶太史公曰舜之徳可謂至矣禪位于夏而後世
血食者厯三代及楚滅陳而田常得政於齊卒為建國
百世不絶苖裔有土者不乏焉迹陳自周武王元年胡
公滿受封至涽公越二十四君合六百四十五年而亡
　　宋
微子開者子姓殷帝乙之首子而紂之庶兄也紂既立
滛亂微子數諌不聼欲死之欲去未能自决乃問於太
師少師(太師三公箕子/少師孤卿比干)太師少師乃勸微子去遂行周
武王克商微子持其祭器造軍門武王復其位如故武
王封紂子武庚禄父以續殷祀使管蔡相之武王崩成
王少周公且代行政當國管蔡疑之乃與武庚作亂周
公既承王命誅管蔡殺武庚乃命微子開代殷後奉其
先祀作微子之命以申之國于宋(世本宋更/曰睢陽)微子仁賢
殷餘民甚愛戴之四𫝊至涽公卒弟熈立為煬公涽公
子鲋祀弑煬公而自立是為厲公又五𫝊至宣公太子
與夷公病讓其弟和曰父死子繼兄死弟及天下通義
也我其立和和三讓受之和立是為穆公九年公病召
大司馬孔父謂曰先君舍太子與夷而立我我不敢忘
我死必與與夷也孔父曰羣臣皆願立公子馮公曰母
立馮吾不可以負宣公於是公使馮出居于鄭公子與
夷立是為殤公君子曰宋宣公可謂知人矣立其弟以
成義然卒其子復享之元年衛州吁弑君完自立欲得
諸侯使告宋曰馮在鄭必亂乃可與我伐之宋許之與
伐鄭至東門而還二年鄭伐宋以報東門之役其後諸
侯數來侵九年大司馬孔父嘉之妻好出道遇太宰華
督(戴公/之妹)督悦目而觀之督利孔父妻十年攻殺孔父取
其妻公怒遂弑公迎馮於鄭立之是為莊公公卒涽公
立九年宋水魯使臧文仲吊水公自罪曰寡人以不能
事鬼神政不修故水臧文仲善此言乃公子子魚教公
也十一年湣公與南宫萬獵因博争行公怒辱之曰始
吾敬若今若魯虜也萬有力遂以局殺湣公于䝉澤(宋/地)
(初十年宋伐魯魯生虜宋南/宫萬宋人請萬歸萬宋卿)大夫仇牧以兵造公門萬
搏牧牧齒著門闔死(闔門/肩)因殺太宰華督更立公子游
為君諸公子奔蕭公子禦説奔亳(蕭亳/朱邑)萬弟南宫牛將
兵圍亳蕭及宋公子撃殺南宫牛弑宋新君游立湣公
弟禦説是為桓公萬奔陳宋人請以賂陳陳使婦人飲
之醇酒以革褁歸宋宋人醯萬也三十年公病太子茲
甫讓其庶兄目夷為嗣公義太子意竟不聼公卒太子
立是為襄公以目夷為相七年宋地霣星如雨與雨偕
下六鷁退飛(公羊傳曰視之則六察/之則鷁徐察之則退蜚)見風疾也八年齊
桓公卒十二年春宋襄公為鹿上之盟(宋/地)以求諸侯於
楚目夷諌曰小國争盟禍也不聼秋諸侯㑹宋公盟于
盂(宋/地)目夷曰禍其在此乎君欲已甚何以堪之於是楚
執宋襄公以伐宋冬㑹亳以釋宋公子魚曰禍猶未也
十三年宋伐鄭子魚曰禍在此矣秋楚伐宋以救鄭襄
公將戰子魚諌曰天之棄商乆矣不可十一月公與楚
成王戰于泓公傷股楚已救鄭鄭享之取鄭二姬以歸
(楚甥/女)十四年公病傷卒子成公立公卒弟禦殺太子及
大司馬而自立為君宋人共殺禦而立成公少子杵臼
是為昭公昭公子文公四年鄭(受/命)楚代宋宋使華元將
鄭敗宋囚華元華元將戰殺羊以食士其御羊羮不及
故怨馳入鄭軍故敗四𫝊而為景公二十五年孔子過
宋宋司馬桓魋惡之欲殺孔子孔子微服去三十年宋
滅曹有之三十七年熒惑守心宋之分野公憂之司星
子韋曰可歸於相公曰相吾股肱曰可移於民公曰君
者待民曰可歸於歲公曰歲饑民困吾誰為君子韋曰
天髙聼卑君有君人之心三熒惑宜有動候之果徙三
度又五𫝊宋君偃自立為王東敗齊取五城南敗楚取
地三百里西敗魏軍乃與齊魏為敵國盛血以韋囊懸
而射之命曰射天滛於酒婦人羣臣諌者輙射之諸侯
皆曰桀宋四十七年齊涽王與魏楚伐宋殺王偃遂滅
宋而三分其地宋祀遂絶太史公曰春秋譏宋之亂自
宣公廢太子而立弟國以不寧者十世(公羊𫝊曰君子/大居正宋之禍)
(宣公為/之也)襄公脩行仁義欲為盟主既敗於泓而君子或
以為多(公羊曰君子大其不鼓不成列臨大事而不忘/大禮有君而無臣以為雖文王之戰亦不過此)
傷中國缺禮義褒之也宋襄之有禮讓也迹宋自周成
王元年微子受封至王偃三十二君合八百三十一年
當赧王之二十九年齊楚魏滅之而亡(起丙戌/終乙亥)
　　秦(自襄公始封為諸侯以至始皇一/天下訖二世亡國並見第六巻)
　　楚
楚熊繹芉姓其先出自顓頊四世重黎為帝嚳火正有
功帝命曰祝融及重黎誅以其弟呉回為重黎復居火
正呉回生陸終陸終六子其少曰季連芉姓楚其後也
季連之後或在中國或在蠻夷周文王時季連苖裔曰
鬻熊事王早卒其子熊繹當成王時封以子男之田姓
芉氏居丹陽夷王時王室微諸侯或不朝相伐熊渠甚
得江漢民間和乃立其長子康為河亹王(今江/陵)中子熊
為鄂王(武/昌)少子執疵為越章王皆在江上楚蠻之地厲
王暴虐熊渠畏伐去其王號熊繹十世至武王武王三
十七年熊通曰吾先鬻熊文王之師也成王令居楚蠻
夷皆來服而王不加位我自尊耳乃自立為武王文王
(武王/子)始都郢六年伐蔡虜蔡哀侯以歸已而釋之十二
年滅鄧成王(文王/子)布徳施惠結好諸侯使人獻天子天
子賜胙曰鎮爾南方夷越之亂無侵中國於是楚地千
里十六年齊桓公侵楚使將軍屈完以兵禦之桓公數
以賦不入王室許之乃去十八年伐許許君肉袒謝釋
之二十二年伐黄二十六年滅英三十三年宋襄公欲
為盟㑹召楚楚王怒曰召我我將好往襲辱之遂行至
盂執辱宋公已而歸之三十四年鄭文公南朝楚楚成
王北伐宋敗之泓射傷宋襄公病創死三十九年滅䕫
䕫不祀祝融鬻熊故也晉文公敗子玉於城濮穆王商
臣(成王/子)初成王將以商臣為太子令尹子上曰蠭目而
豺聲忍人也不可立弗聼既又立王子職而黜商臣商
臣以宫甲圍成王王請食熊蹯而死弗聼王自縊商臣
遂代立莊王(穆王/子)即位三年不出號令日夜為樂令國
中曰敢諌者死伍舉入諌曰願有進隱曰有鳥在於阜
三年不蜚不鳴此何鳥也王曰三年不蜚一蜚冲天三
年不鳴一鳴驚人舉退矣吾知之矣居數月滛益甚大
夫蘇從入諌王曰若不聞令乎對曰殺身以明君臣之
願也於是罷滛樂聼政所誅者數百人所進者數百人
任伍舉蘇從以政國人大悦是歲滅庸六年伐宋獲五
百乗八年伐陸渾戎至洛觀兵問鼎十三年滅舒十六
年伐陳殺夏徵舒徴舒弑君故誅之也已破陳即縣之
羣臣皆賀申叔使齊來不賀王問對曰王以陳之亂率
諸侯以義伐之而貪其縣何以復令天下王乃復國陳
十七年圍鄭入自皇門鄭伯肉袒牽羊以逆王曰其君
能下人必能信用其民矣庸可絶乎麾軍去三十里遂許
之平二十年圍宋以殺楚使也圍五月城中食盡易子而
食析骨而炊宋華元出告以情王曰君子哉遂罷
兵去二十三年卒共王(莊王/子)十六年晉伐鄭鄭告急共王
救鄭與晉戰鄢陵晉敗楚射中共王目王召將軍子反
子反嗜酒從者竪陽教進酒醉王怒射殺子反罷歸三
𫝊而為靈王三年以諸侯伐呉克之囚慶封滅其族以
封徇曰無敢齊慶封弑其君弱其孤以盟諸大夫封反
曰莫如楚共王庶子圍弑其君兄之子員而代之立靈
王使棄疾殺之八年使棄疾滅陳十年召蔡侯醉而殺
之使棄疾定蔡因為陳蔡公平王(靈王/子)二年使費無忌
如秦為太子建取婦婦好無忌先歸説王可自取為太
子更求聼之卒自取秦女秦女生熊珍時伍奢為太
子傅無忌少傅無忌無寵於太子常讒太子王召太子
欲誅之太子奔宋無忌曰伍奢有二子不殺為楚國患
盍以免其父召之必至王使人謂奢曰能致二子則生
不能將死奢曰尚至胥不至奢曰尚之為人廉死節慈
孝而仁聞召而免父必至不顧其死胥之為人智而好
謀勇而矜功知來必死必不來然為楚國憂者必此子
於是王使人召之曰來吾免爾父伍尚謂伍胥曰聞父
免而莫奔不孝也父戮莫報無謀也度能任事智也子
其行矣我其歸死尚遂歸胥遂出奔奢聞之曰胥亡楚
國危哉楚遂殺奢及尚楚畏呉城郢昭王立(平王/子)元年
楚不悦費無忌以其讒亡太子建殺伍奢父子與郤宛
宛宗姓及伯氏子嚭及子胥皆奔呉呉兵侵楚楚怨無
忌甚楚令尹子常誅無忌以悦衆衆乃喜十年呉王闔
廬伍子胥伯嚭與唐蔡俱伐楚楚大敗呉兵入郢辱平
王之墓昭王出奔王之出奔也使申包胥請救於秦秦
以車五百乗救楚王復位惠王章(昭王/子)當敬王四十一
年故平王太子建之子白公勝(為巢大夫號/白公名勝)與勇力死
士襲殺令尹子西子綦於朝刼惠王欲弑之王亡走(昭/王)
(夫人宫惠/王母也)勝自立為王月餘葉公救楚攻勝殺之王復
位是歲滅陳縣之四十二年滅蔡四十四年滅把簡王
(惠王/子)元年滅莒再𫝊而為悼王事入戰國周安王之元
年也四𫝊而為懷王十一年蘇秦約從山東六國共攻
秦楚懷王為從長至函谷關秦出兵擊六國六國皆引
兵而歸齊獨後秦欲伐齊楚與齊從親秦惠王患之張
儀説楚絶齊令使者從儀西取故秦所分楚商於之地
六百里(商於今順陽郡南郷丹水二縣/有商城在於中故謂商於地)則齊弱矣是北
弱齊西徳於秦私商於以為富此一計而三利俱至也
懷王大悦乃置相印於儀日與置酒宣言吾復得吾商
於地羣臣皆賀陳軫獨吊懷王曰何故軫對曰秦之所
為重王者以王之有齊也今地未可得而齊先絶是孤
楚也夫秦又何重孤國哉必輕楚矣且先出地而後絶
齊則秦計不為先絶齊而後責地則必見欺於張儀則
王必怨之是西起秦患北絶齊交兩國之兵必至臣故
吊王弗聼使一將軍西受封地儀至秦佯醉墜車稱病
不出三月地不可得楚王曰儀以吾絶齊為尚薄耶乃
使勇士北辱齊王齊大怒折楚符而合於秦秦齊交合
儀乃起朝謂楚將軍曰子何不受地從某至某廣袤六
里楚將軍曰臣之所以見命者六百里不聞六里歸報
懷王懷王大怒興師將伐秦陳軫又曰伐秦非計也不
如因賂之一名都與之伐齊是我亡於秦取償於齊也
吾國尚可全今吾已絶於齊而責欺於秦是吾合秦齊
之交而來天下之兵也國必大傷王不聼發兵攻秦秦
亦發兵擊之十七年秦大敗我軍斬甲士八萬虜將軍
屈匄取漢中郡懷王大怒乃悉兵復襲秦戰藍田秦大
敗楚軍韓魏聞楚困乃南襲楚至鄧楚聞引兵歸十八
年秦使約復與楚視分漢中之半和楚楚王曰願得張
儀不願得地儀請入楚楚王欲殺儀儀善左右靳尚言
之王幸姬鄭䄂得免又説楚叛從約與秦合親約婚姻
儀已去屈原使從齊來曰何不誅儀王悔追不及秦惠
王卒儀走齊涽王患楚與秦合遺楚王書曰王何不與
寡人并力收韓魏燕趙與為從而尊周室以案兵息民
令於天下莫敢不樂聼則王名成矣且王欺於張儀亡
地漢中兵挫藍田天下莫不代王懷怒今乃欲先事秦
願大王熟計之王遂不合秦而合齊以善韓二十四年
背齊合秦秦昭王初立賂楚楚往迎婦二十五年王與
秦盟於黄棘秦復與楚上庸二十六年齊韓魏伐楚楚
使太子質秦請救救至三國去二十七年楚太子與秦
大夫闘殺之亡歸二十八年秦與齊韓魏攻楚殺楚將
取重丘而去二十九年秦復攻楚楚軍死者二萬殺將
軍景缺王恐乃使太子質齊以求平三十年秦復伐楚
取八城秦昭王遺楚王書願㑹武關面約結盟王見書
患之昭睢曰王母行而發兵自守秦虎狼不可信王子
蘭勸王行曰奈何絶秦之驩心於是往㑹秦詐令一將
軍伏兵武關號為秦王懷王至則閉武關遂與西至咸
陽朝章臺如蕃臣不與亢禮懐王大怒悔不用昭子言
秦因留懷王要割巫黔中郡懐王怒不許齊歸太子於
楚立為王是為頃襄王告秦曰頼社稷神靈國有王矣
秦怒發兵攻楚大敗楚軍斬首五萬取析及十五城而
去二年懷王亡逃歸秦覺之遮楚道懷王恐乃從間道
走趙以求歸趙不納欲去魏秦追至遂與秦使復之秦
發病三年卒于秦秦歸其䘮於楚楚人皆怜之如悲親
戚諸侯由是不直秦六年秦遺書曰楚倍秦秦且率諸
侯伐楚楚王患之七年楚迎婦於秦秦楚復平十四年
楚王與秦王好㑹于宛結和親十五年楚秦晉燕伐齊
取淮北十六年與秦王好㑹鄢十九年秦伐楚楚敗割
上庸漢北地予秦二十年秦白起拔西陵(歸/州)二十一年
白起拔郢燒先王墓夷陵楚兵散不復戰東北保於陳
城二十二年秦拔黔中郡二十三年王收兵十萬西取
秦所拔江旁十五邑為郡距秦二十七年復與秦平入
子質秦三十六年王病太子逃歸王卒子立為考烈王
元年納州(南郡有/州陵縣)于秦以平二十二年楚東徙壽春命
曰郢二十五年王卒頃襄王時與齊魏共滅宋考烈王
時滅魯幽王(考烈/王子)立李園殺春申君王卒哀王(幽王/母弟)立
三月而幽王庶弟襲殺之自立為王負芻五年始皇之
二十四年秦將王翦䝉武破楚虜負芻滅之以其地為
楚郡楚祀遂絶迹楚自周成王元年熊繹受封至王負
芻四十九君合八百九十四年而秦滅之(始乙酉/終戊寅)
　　呉
呉周章姬姓仲雍四代孫也仲雍太伯之弟皆周太王
子而王季厯之兄也季厯賢而有聖子昌太王欲立季
厯以及昌於是太伯仲雍乃奔荆蠻文身斷髪示不可
用以避季厯季厯果立是為王季而昌為文王太伯之
奔荆蠻也自號曰呉荆蠻義之從而歸之者千有餘家
立為呉太伯太伯卒無子弟仲雍立是為呉仲雍及武
王克商求太伯仲雍之後得仲雍四代孫周章是時周
章已君呉矣因遂封之乃封周章為虞仲於周之北故
夏虚並列為諸侯虞仲在中國而呉在夷蠻虞立十二
世而晉獻公以周惠王二十二年滅之虞滅二世而夷
蠻之呉興大凡從太伯至王夢壽十九世呉益大稱王
始通於中國(楚亡大夫申公巫臣怨楚將子反奔晉自/晉使吳教呉用兵乗車令其子為呉行人)
(於是始通/中國伐楚)王諸樊立初夢壽有子四人長諸樊次餘祭
次餘昧次季札季札賢而夢壽欲立之季札讓不可於
是乃立諸樊諸樊已除䘮而讓位季札季札謝曰昔曹
宣公之卒也諸侯與曹人不義曹君將立子臧子臧去
之以成曹君君子曰能守節矣君義嗣誰敢干君有國
非吾節也札雖不才願附子臧之義呉人固欲立季札
季札棄其室而耕乃舍之(曹宣公卒曹于師君公子負/芻負芻在國間宣公卒殺太)
(子自立故曰不義/子臧負芻庶兄)王諸樊卒有命受弟餘祭欲𫝊以次
致國於季札以稱先王夢壽之意且嘉季札之義季札
封延陵故號曰延陵季子為呉使魯請觀周樂去魯遂
使齊去齊使於鄭適晉餘祭卒弟餘昧立餘昧卒復欲
受季札季札讓逃去於是呉人曰先王有命兄卒弟代
必致季子季子今逃去則王餘昧復當立今餘昧立既
卒其子當代遂立僚是為王僚王闔廬光諸樊之子公
子光是也常以為吾父兄弟四人當𫝊至季子季子不
受國先父先立即不𫝊季子光當立遂隂納賢士欲襲
王僚而楚伍員知光有他志乃求勇士専諸而進之光
喜遂伏甲於窟室使専諸置匕首於炙魚之中以刺王
僚鈹(音/披)交於胷遂弑王僚自立舉伍子胥為行人與謀
國事楚誅伯州犂其孫伯噽奔呉以為大夫(元/年)伐楚五
戰及郢楚昭王奔随(楚與/國)呉兵入郢子胥伯噽鞭平王
之尸以報父讎(三/年)伐楚楚敗呉於姑蘇(闔門起姑蘇臺/高見三百里)
傷指而死(十九/年)子王夫差立伯噽為太宰伐越敗之夫
椒(二年夫椒越地/太湖中椒山)報姑蘇也越王句踐乃以甲兵五千
人栖㑹稽使大夫種賂太宰而行成呉王許之子胥諌
不聼卒與平罷兵七年王聞齊景公死北伐齊子胥諌
越王腹心疾不先務齊不亦謬乎不聼遂敗齊師召魯
哀公徴百牢十一年子胥使齊屬其子於齊鮑氏呉王
聞之大怒賜子胥屬鏤之劒以死將死曰抉吾眼置之
呉東門以觀越之滅呉也十三年召魯衛君㑹橐臯十
四年北㑹諸侯於黄池(近濟/水)欲覇中國越王乗間伐呉
入呉虜太子友呉王歸乃使厚幣與越平末年越復伐
呉圍之大敗呉師呉王夫差棲姑蘇山使大夫肉袒膝
行請成于越曰意者亦欲如㑹稽之赦孤臣之罪乎句
踐不忍欲許之范蠡乃鼓進兵使者泣而去越欲遷夫
差於甬東(越東/鄙)予百家居之呉王曰孤老矣不能事君
王也吾悔不用子胥之言自陷此遂自剄死越誅太宰
噽以為不忠而歸呉祀遂絶迹呉自周武王元年周章
受封至夫差二十君合六百五十年當周元王四年越
王句踐滅之(起己卯/終戊辰)
　　越
越王句踐其先禹之苖裔而夏后帝少康之庶子也封
㑹稽以奉禹祀文身斷髪披草萊而邑焉二十餘世至
允常與呉王闔廬戰而相怨伐允常卒子句踐立是為
越王元年呉王聞允常死伐越越射傷闔廬且死告其
子夫差曰必毋忘越三年句踐聞呉王日夜勒兵且報
越欲先伐之范蠡諌不聼遂興師呉王聞之悉發精兵
擊越敗之夫椒(呉郡/呉縣)越王乃以餘兵五千棲於㑹稽呉
王追而圍之越王乃令大夫種行成于呉曰句踐請為
臣妻為妾呉王將許之子胥曰天以越賜呉勿許也種
還以報句踐欲自殺種止之曰呉太宰噽貪可誘以利
請間行言之獻以美女寳器噽因説呉王曰越已服為
臣赦之國之利也呉王將許之子胥諫曰今不滅越後
必悔弗聼卒赦越句踐反國苦身焦思坐卧即仰膽飲
食亦嘗膽也身自耕作夫人自織食不加肉衣不重采
下賢人厚賔客振貧弔死與百姓同勞舉國政屬大夫
種范蠡與大夫柘稽行成為質於呉二歲呉歸蠡自㑹
稽七年士民欲呉大夫逢同諌曰莫若結齊齊親楚附
晉以厚呉呉志廣輕戰三國伐之越乘其弊可克也居
二年呉將伐齊子胥諌呉有越腹心疾齊疥癬也願先
越呉王弗聼遂伐齊勝之以歸越請貨粟子胥諌勿與
王遂與之越乃私喜子胥曰王不聼諌後三年呉其慮
乎太宰噽因讒子胥貎忠而實忍人父兄不顧安能顧
王王始不問乃使子胥於齊聞其託子於鮑氏大怒曰
伍員果欺寡人欲反使人賜子胥屬鏤劒以自殺子胥
大哭曰我令而父覇我又立若若初欲分呉國半與我
我不受今若反以䜛誅我報使者曰必取吾眼置東門
以觀越兵入也於是呉任噽政四年呉王北㑹諸侯於
黄池越遂伐呉殺呉太子呉告急於王王方㑹諸侯於
黄池懼天下聞之乃秘之後四年越復伐呉呉士民罷
弊輕鋭盡死於齊晉越大破呉留圍之三年呉師敗越
復棲呉於姑蘇之山呉使公孫熊請成曰孤臣夫差敢
布腹心異日嘗得罪㑹稽夫差不敢逆命得與君王成
以歸今王誅孤臣孤臣惟命是聼意者亦欲如㑹稽之
赦孤臣之罪乎句踐不忍欲許之范蠡諌不可呉使者
泣而去呉王乃自殺蔽其面曰吾無面以見子胥也越
王乃𦵏呉王而誅太宰噽句踐既平呉乃以兵渡淮與
齊晉諸侯會於徐州致貢於周元王使人賜句踐胙命
為伯句踐以淮上地與楚歸呉所侵宋地於宋與魯泗
東方百里當是時越兵横行於江淮東諸侯畢賀號稱
伯王范蠡遂去自齊遺大夫種書越王為人長頸鳥喙
可與共患難不可與共樂子何不去種見書稱病不朝
人或讒種且作亂越王乃賜種劒曰子教寡人伐呉七
術寡人用其三而敗呉其四在子子為我從先生試之
種遂自殺又六𫝊至王無彊無彊時興師北伐齊西伐
楚與中國争强當楚威王時越北伐齊齊威王使人説
越王願大王三轉攻楚也於是越伐楚楚威王興兵伐
之大敗越殺王無彊而越以此散服於楚而國亡太史
公曰禹之功大矣漸九川定九州至于今諸夏艾安及
苖裔句踐苦身焦思終滅彊呉北觀兵中國以尊周室
號稱伯王句踐可不謂賢哉盖有禹之遺烈焉范蠡三
遷皆有榮名名垂後世臣主若此欲無顯得乎迹越夏
少康庶子受封於㑹稽厯二十餘世至允常又厯七世
至王無彊而為楚所滅(年不/可考)
　　趙
趙烈侯籍周威烈王二十三年始與韓魏俱列為諸侯
(在位/四年)趙氏之先與秦同祖自中衍後蜚廉有子二人一曰
惡來其後為秦一曰季勝五世至造父善御幸周繆王
賜以趙城由此為趙氏七世至叔帶去周如晉事晉文
侯始建趙氏于晉國五世至趙夙生共孟共孟生衰事
重耳驪姬之亂奔翟翟伐廧咎如得二女以少女妻重
耳長妻衰生盾初重耳在晉時趙衰妻亦生趙同趙括
趙嬰齊衰從重耳出亡十九年重耳反國為文公衰為
原大夫卒謚成季盾代任國政立靈公公驕盾諌不聼
及食熊掌不熟殺宰人持其尸出盾見之公懼欲殺盾
盾亡未出竟趙穿弑公而立成公盾復反任國政太史
書曰趙盾弑其君(語見晉/國下)景公時盾卒謚宣孟子朔嗣
朔取晉成公姊為夫人景公三年大夫屠岸賈為司冦
乃治靈公之賊請誅趙氏韓厥曰靈公遇賊盾在外吾
先君以為無罪故不誅今諸君誅其後是非先君之意
賈不聼韓厥告朔趣亡朔不肯曰子必不絶趙嗣朔死
不恨厥許諾賈擅與諸將攻趙氏於下宫殺趙朔趙同
趙括趙嬰齊滅其族朔妻成公姊有遺腹匿公宫趙朔
客曰公孫杵臼謂朔友人程嬰曰胡不死曰朔婦有遺
腹幸而男吾奉之女也吾徐死耳亡何婦生男賈聞之
索於宫中夫人置兒絝中祝曰趙宗絶乎若號即不絶
若無聲及索兒竟無聲得脱杵臼曰立孤兒與死孰難
嬰曰死易立孤兒難耳杵臼曰子强為其難吾為其易
二人謀取他嬰兒負之匿山中嬰出謬謂諸將曰嬰不
肖不能立趙孤誰能與我千金吾告趙孤處諸將喜許
之發師隨嬰攻杵臼杵臼繆曰小人哉程嬰昔下宫之
難不能死與我謀匿趙氏孤兒今又賣我縱不能立而
忍賣之乎抱兒呼曰天乎天乎趙孤何罪請活之獨殺
杵臼可也諸將不許遂殺杵臼與孤兒以為趙孤良已
死皆喜然趙真孤乃反在嬰卒與匿山中十五年晉景
公疾卜之曰大業之後不遂者為􁁐景公問韓厥對曰
大業後在晉絶者其趙氏乎吾君滅趙宗國人哀之故
見蓍䇿公問趙尚有後子孫乎韓厥以實告公遂與韓
厥謀立孤兒趙孤名曰武於是召武及嬰遍拜諸將諸
將反與嬰武攻屠岸賈滅其族復與武田邑如故武冠
為成人嬰乃辭武曰我將下報宣命與杵臼武不從嬰
自殺武服齊衰三年祠之勿絶武續趙宗晉平公時為
正卿卒謚文子文子生景叔景叔生趙鞅是為簡子晉
頃公時六卿以法誅公族祈氏羊舌氏分其邑為十縣
六卿各令其族為之大夫晉公室由此益弱簡子有臣
曰周舍好直諌舍死簡子毎聼朝常不悦大夫請辠簡
子曰大夫無罪吾聞千羊之皮不如一孤之腋諸大夫
朝徒聞唯唯不聞同舍之鄂鄂也是以憂也簡子名晉
卿實専晉權奉邑侔於諸侯初范中行作亂伐簡子簡
子奔晉陽至是簡子圍范中行中行奔簡子遂有邯鄲
栢人之地餘邑入晉簡子卒襄子立(名母/䘏)未幾知伯與
韓趙魏盡分范中行故地晉出公怒告齊魯欲伐四卿
四卿恐共攻出公出公奔齊道死知伯益驕請地韓魏
與之請地趙趙不與遂率韓魏攻趙襄子奔保晉陽三
國攻之引汾水灌其城城不浸者三板襄子懼夜使張
孟同私於韓魏與合謀反滅知氏共分其地襄子卒浣
立是為獻侯(初簡子以無䘏為賢廢太子伯魯而立無/䘏為襄子襄子以伯魯不得立必欲𫝊位)
(伯魯子代成君成君死/乃取其子浣立為太子)襄子弟逐獻侯自立於代一年
國人復立獻侯獻侯卒子烈侯籍立六年始列為諸侯
追尊獻子為獻侯相國公仲連進三人曰牛畜侍烈侯
以仁義約以王道烈侯逌然明日荀欣侍以選練舉賢
任官使能明日徐越侍以節財儉用察度功徳所與無
不充君悦官牛畜為師荀欣為中尉徐悦為内史賜相
國衣二襲(單複具/為一襲)烈侯卒弟武公立至敬侯(烈侯/子)與魏
韓趙共廢晉靖公而分其地又三𫝊而為武靈王變胡
服習騎射略中山地至寧葭西略胡地至榆中林胡王
獻馬又攻中山中山獻四邑以和未幾𫝊國(二十/七年)立子
何為王是為惠文王武靈王自號為主父武靈王初以
長子章為太子後得呉娃愛之為不出者數年生子何
乃廢太子章而立何為王是為惠文王三年封長子章
為代安陽君章素侈心不服其弟所立主父又使田不
禮相章不禮為人忍殺而驕四年惠文王朝羣臣安陽
君章亦來朝主父見章傫然也反北面為臣詘於其弟
心憐之於是欲分趙而王章於代計未决而輟主父及
王遊沙丘異宫公子章即以其徒與田不禮作亂詐以
主父令召王肥義先入殺之髙信即與王戰公子成與
李兊自國至乃起四邑之兵殺公子章及田不禮滅其
黨賊而定王室公子成為相號安平君李兊為司冦公
子章之敗往走主父主父聞之成兊因圍主父宫公子
章死成兊謀曰以章故圍主父即解兵吾屬夷矣乃遂
圍主父令宫中人後出者夷宫中人悉出主父欲出不
得又不得食探雀鷇而食之三月餘餓死沙丘司馬氏
曰武靈王不顧流俗變胡服習騎射以制林胡滅中山
大啓土宇威加强秦可謂賢君矣及溺於嬖寵欲分國
以王二子卒餓死沙丘佚慾之為敗也如此惠文王令
平原君趙勝受韓上黨地廉頗將軍軍長平七年以趙
括代頗秦圍括以軍降秦坑降卒四十餘萬秦圍邯鄲
平原君求救於楚魏乃解圍又兩𫝊至幽穆王遷時大
將李牧屢却秦軍秦用間金殺之牧死秦伐趙虜遷流
於房陵趙嘉於代自立是為代王(代今/蔚州)秦復伐趙虜嘉
趙祀遂絶太史公曰吾聞馮王孫曰趙王遷其母倡也
嬖於悼襄公(幽穆/之父)悼襄王廢適子嘉而立遷遷素無行
信讒故誅其良將李牧用郭開豈不繆哉秦既虜遷趙
之亡大夫共立嘉為王王代六歲秦進兵破嘉遂滅趙
以為郡迹趙自烈侯受封至代王十一君合一百八十
二年而秦滅之(始戊寅/終乙卯)
　　魏
魏文侯斯(威烈王二十三年始/與韓趙俱列為諸侯)魏之先畢公高之後也
畢公與周同姓武王克商封高於畢於是為畢姓其後
絶封為庶人在中國或在夷狄其苖裔曰畢萬事晉獻
公從獻公伐霍耿魏滅之以魏封畢萬為大夫及獻公
卒四子争更立晉亂而畢萬之世彌大從其國名為魏
氏畢萬生武子從重耳出亡十九年文公得國令武子
襲魏氏後封列為大夫武子生悼子悼子徙治霍生魏
絳魏絳事晉悼公使和戎翟戎翟親附悼公曰自吾用
魏絳八年之中九合諸侯戎翟和子之力也徙治安邑
絳卒謚昭子生魏嬴及生魏獻子事昭公昭公卒而六
卿彊公室卑晉頃公時韓宣子老魏獻子為國政晉宗
室祁氏羊舌氏相惡六卿誅之盡取其邑為十縣六卿
各令其子為之大夫獻子趙簡子中行文子范獻子並
為晉卿後四年與韓魏趙共攻范中行獻子生魏侈魏
侈之子曰魏桓子與韓趙共伐滅知伯分其地桓子孫
曰文侯斯始列為諸侯任西門豹守鄴而河内稱治謂
李克曰先生嘗教寡人曰家貧思良妻國亂思良臣今
所置非成則璜二子何如李克對曰居視其所親富視
其所與逹視其所舉窮視其所不為貧視其所不取五
者足以定之矣文侯曰先生就舍寡人之相定矣李克
趨出過翟璜璜曰聞君召先生卜相果誰為之克曰魏
成璜作色曰以耳目之所覩記臣何負於魏成西河守
臣所進也君内以鄴為憂臣進西門豹君謀欲伐中山
臣進樂羊中山已拔無守之臣進先生君之子無𫝊臣
進屈侯鲋臣何負於魏成克曰子安得與魏成比乎魏
成子以食禄千鍾什九在外什一在内是以東得卜子
夏田子方叚干木此三人者君皆師之子所進五人者
君皆臣之子烏得與魏成子比也璜逡巡再拜曰璜鄙
人失對願卒為弟子文侯卒子擊立是為武侯與韓趙
魏三分晉地廢晉靖公而滅其後武侯卒子瑩立是為
惠王三十五年王卑禮厚幣以招賢者鄒衍淳于髠孟
軻皆至梁梁惠王曰寡人不佞兵三折於外太子虜上
將死國以空虚叟不逺千里辱幸至弊邑之廷將何以
利吾國孟軻曰君不可以言利君欲利則大夫欲利大
夫欲利則庶人欲利上下争利國則危矣為人君仁義
而已矣何以利為又三𫝊而為安釐王時秦圍趙邯鄲
信陵君無忌矯奪將軍晉鄙兵以救趙趙遂得全無忌
因留趙後秦伐魏王患之請君於趙無忌歸魏為上將
軍率五國兵攻秦敗之河外走䝉驁秦行萬金間之王
使人代將信陵君謝病四歲卒又再𫝊而為王假秦引
水灌大梁城虜王假遂滅魏以為郡縣太史公曰吾適
故大梁之墟墟中人曰秦之破梁引河溝而灌大梁三
月城壞王請降遂滅魏説者皆曰魏以不用信陵君故
國削弱至於亡余以為不然天方令秦平海内其業未
成魏雖得阿衡之佐曷益乎嗚呼太史公可謂失言矣
所謂天者理而已善言天者必有徴於人人事盡則天
理見天何嘗使秦以詐力蠶食諸侯而謂天方令秦平
海内乎當秦遣䝉驁伐魏魏岌岌矣信陵一歸五國響
應敗驁于河外非人事盡乎萬金之間一入而代將之
命已下歸之於天不可也以强秦而亦謂其得天命何
足與言天哉迹魏自文侯受封至王假八君合一百七
十九年而秦滅之(始戊寅/終丙子)
　　韓
韓景侯䖍周威烈王二十三年始與趙魏俱列為諸侯
韓之先與周同姓姬氏其後苖裔事晉得封韓原曰韓
武子武子後三世有韓厥者始從封姓韓氏當是時晉
作六卿而韓厥在一卿之位號曰獻子獻子卒子宣子
代徒居州晉頃公時與趙魏共分祁氏羊舌氏十縣定
公時與趙簡子侵伐中行氏四𫝊而為康子與趙魏共
敗智伯分其地地益大於諸侯又三𫝊是為景侯始受
封其子文侯立伐宋執宋君文侯子哀侯與趙魏共分
晉國又滅鄭因徙都焉再𫝊而為昭侯申不害為相脩
術行道國内以治諸侯不來侵伐申不害死秦拔我宜
陽(二十/四年)明年旱作高門屈宜曰(屈宜楚大/夫在魏)昭侯不出此
門何也不時吾所謂時者非時日也人固有利不利徃
年秦拔宜陽今年旱昭侯不以此時恤民之急而顧益
奢此謂時絀舉嬴(時衰耗/作奢侈)又明年高門成昭侯卒果不
出此門也子宣惠王立始稱王秦敗我鄢(十四/年)敗我修
魚(十六/年)公仲謂韓王與國非可恃也今秦之欲伐楚乆
矣不如和秦賂以一名都具申與之南伐楚楚王聞之
大恐陳軫為謀曰王聼臣為之警四境之内起師言救
韓發信臣言於韓王韓必聼我絶和於秦秦必大怒厚
怨韓韓交楚必輕秦應秦必不敬是因秦韓之兵而免
楚國之患也王從之韓王大悦絶秦秦怒伐韓而楚救
不至大破我岸門太子倉質秦以和與秦攻楚(二十/一年)敗
楚將屈分斬首八萬於丹陽王卒太子倉立是為襄王
雖與秦武王㑹於臨晉而不能止其抜宜陽之師(四年/㑹五)
(年抜宜陽/斬首六萬)王卒子咎立是為釐王使公孫喜率周魏攻
秦秦敗我二十四萬虜喜伊闕(三/年)釐王卒子柦惠王立
上黨郡守以上黨郡降趙(十/年)秦伐上黨殺馬服子(十四/年)
卒四十餘萬於長平後又拔我陽城負黍(十七/年)又拔我
成臯滎陽(二十/四年)繼又悉拔上黨(二十/六年)又拔我十三城(二/十)
(九/年)桓惠王卒子安王立秦攻急使韓非使秦非反欲覆
其宗國秦殺之(五/年)僅四年虜王安盡入其地為潁川郡
而韓遂亡太史公曰韓厥之感晉景公紹趙孤之子武
以成程嬰公孫杵臼之義此天下之隂徳也韓氏之功
於晉未覩其大者也然與趙魏終為諸侯十餘世宜乎
哉迹韓自景侯受封至王安十一君合一百七十四年
而秦滅之(起戊寅/終辛未)
　　齊
齊太公田和周安王十六年始列為諸侯田和者陳完
謚敬仲之十一世孫完陳厲公佗之子也完生周太史
過陳厲公使卜完卦得觀之否是謂觀國之光利用賔
于王此其代陳有國乎不在此而在異國乎非此其身
也在其子孫若在異國必姜姓四嶽之後物莫能兩大
陳衰此其昌乎厲公文公少子其母蔡女文公卒厲公
異母兄鮑立是為柦公蔡人為佗殺柦公及太子而立
佗是為厲公後桓公少子林怨厲公殺其父兄又合蔡
人殺厲公林自立為莊公故完不得立而為陳大夫莊
公卒弟杵臼立是為宣公公殺其太子禦㓂禦冦與完
相愛完恐及禍故奔齊以陳字為田氏齊桓公使為工
正齊懿仲欲妻完卜之占曰是謂鳯凰于蜚和鳴鏘鏘
有媯之後將育于姜五世其昌並于正卿八世之後莫
之與京卒妻完五世至釐子乞事齊景公為大夫其收
稅於民以小斗受之其粟予民以大斗行隂徳而景公
弗禁由此田氏得衆心宗族益彊乞卒子恒代是為田
成子相齊簡公復修釐子之政以大斗出貸以小斗收
後弑簡公而立平公孔子曰陳恒弑其君請討之者是
也又三世至太公和而相齊宣公公卒子康公貸立滛
於酒婦人不聼政太公乃遷康公於海上食一城以奉
其先祀至安王十三年太公㑹魏文侯楚人衛人于濁
澤求為諸侯魏文侯為之請於王及諸侯周天子許之
(十六/年)於是始立和為齊侯和完之八世孫也再𫝊而威
王因齊立是歲故齊康公卒絶無後奉邑皆入田氏九
年之間諸侯皆來伐國人不治於是封即墨大夫烹阿
大夫起兵西擊趙魏於濁澤而圍惠王趙人歸我長城
齊國震恐人人不敢飾非務盡其誠國大治諸侯莫敢
致兵於齊者二十餘年其後與魏王㑹田於郊魏王問
齊亦有寳乎王曰無有魏王曰寡人國小尚有徑寸之
之珠照車前後各十二乗者十枚柰何以萬乗之國而
無寳乎王曰寡人寳與王異吾臣有檀子者使守南城
則楚人不敢為冦東取泗上十二諸侯皆來朝吾臣有
盼子者使守髙唐則趙人不敢東漁於河吾吏有黔夫
者使守徐州則燕人祭北門趙人祭西門徙而從者七
千餘家吾臣有種首者使備盜賊則道不拾遺將以照
千里豈特十二乗哉魏王慙不懌而去(二十/四年)又明年起
兵擊魏大敗之桂陵(二十/六年)於是齊最强於諸侯自稱王
以令天下王卒(三十/六年)子宣王辟彊立時魏伐趙趙與韓
親共擊魏韓氏請救於齊孫子曰韓魏之兵未弊而救
之是吾代韓受魏兵顧反聼命於韓也且魏有破國之
志韓見亡必東面而愬於齊矣吾深結韓之親而晚承
魏之弊則可重利而得尊名也王曰善乃隂告韓使者
遣之韓恃齊五戰不勝而東委國於齊齊因起兵使田
忌田嬰將孫子為帥救韓趙以擊魏大敗之馬陵殺其
將龐涓虜魏太子申其後三晉之王皆因田嬰朝齊王
於博望盟而去王喜文學游説之士如鄒衍淳于髠田
駢接子慎到環淵之徒七十六人皆賜列弟為上大夫
不治而議論是以齊稷下學士復盛且數百千人(劉向/曰齊)
(有稷門城門也談説/之士期㑹於稷下也)王卒子涽王地立伐宋宋王出亡
死於温南割楚之淮北西侵三晉欲以并周室為天子
泗上諸侯鄒魯之君皆稱臣諸侯恐懼(三十/八年)燕秦楚三
晉合謀各出鋭師來伐敗我濟西王解而却燕將樂毅
遂入臨淄盡取齊之寳藏器湣王出亡之衛王不遜衛
人侵之走鄒魯弗納走莒楚使淖齒將兵救齊因相湣
王淖齒遂殺王而與燕共分齊之侵地鹵器子法章變
姓名為莒太史敫(音/皎)家庸敫女竒法章狀貌憐而竊衣
食之而與私通乆之自言湣王子也莒人立之是為襄
王以太史氏女為王后在莒五年田單以即墨攻破燕
軍迎王入臨淄齊故地盡復王卒子建立王建立六年
秦攻趙齊楚救之趙無食請粟於齊齊不聼周子曰趙
之於齊楚扞蔽也猶齒之有唇也唇亡則齒寒救趙宜
若奉漏甕沃焦釡也弗聼其後秦滅三晉滅楚滅燕遂
擊齊齊王聼相后勝計不戰以兵降秦秦虜王建遷之
共(河内/共縣)滅齊為郡(愚論齊之所以亡/已見秦始皇下)太史公曰盖孔子
晚而喜易易之為術幽明逺矣非通人逹才孰能注意
焉故周太史之卦田敬仲完占至十世之後及完奔齊
懿仲卜之亦云田乞及恒所以比犯二君専齊國之政
非必事勢之漸然也盖若遵厭兆祥云嗚呼太史公又
失言矣易固知來藏往之書而左氏則不免傅㑹浮誇
之語今乃以犯君専政為若遵厭兆祥之云則文王周
公利貞正吉之誨荒矣必悟南蒯黄裳元吉之占始可
與言易迹齊自田和受封至王建七君合一百六十六
年而秦滅之(起乙未/終庚辰)
　
　
　
　
　
　
　
　
　
　史纂通要卷五
欽定四庫全書
　史纂通要卷六
　　　　　　　　　　　　元　胡一桂　撰
　　　秦
秦始皇帝姓嬴名政年十三即王位(元年/乙夘)二十六年(庚/辰)
初并天下始稱皇帝除諡法欲傳天下於萬世故自號
曰始皇帝後世以計數二世三世至於萬推水德以建
亥十月為歳首(初齊桓宣時鄒衍論五帝運推黄帝土/德以相克為次少昊木至周火始皇時)
(齊人奏之謂秦得水德林少頴云五德始于戰國盛於/漢儒劉歆云太昊木炎帝火以相生為次又引陳瑩中)
(云鄒衍一時之談諸儒千載之惑以為至言愚意衍但/取黄帝土德之意而推歆必本於家語何少頴瑩中之)
(論乃有始於/戰國之說乎)都雍(永興路今京兆府即岐豐鎬京孝公/作為咸陽故曰秦川亦曰闗中東自)
(秦闗西至隴闗故曰闗中凡千餘里夀始皇自/庚辰稱帝辛夘崩居天子位十二年  五十)命為制
令為詔自稱曰朕後世稱皇帝制詔朕始此又更名民
曰黔首(庚/辰)臈曰嘉平(乙酉取民謡曰神仙得者/茅初成帝若學之臈嘉平)秦之先
曰柏翳(史記大費一名柏翳書稱伯益大費父大業顓/頊孫女女修之子女修織𤣥鳥隕夘吞之生大)
(業/)佐舜調馴禽獸賜姓嬴氏有裔孫曰中潏居西戎保
西垂(中潏生飛亷飛亷生惡來俱以力事紂武王伐紂/并殺惡來其後為秦惡來弟曰季勝五世至造父)
(善御幸周穆王封趙城造父之/族由此為趙氏趙衰其後也)六世有非子善養馬(惡/來)
(五世至/非子)事周孝王封為附庸邑之秦(今天水隴/西縣秦亭)宣王始
命非子曽孫秦仲為大夫平王東遷秦仲孫襄公以兵
送王始封為諸侯賜以西周岐豐八百里之地襄公五
世孫德公徙雍三世至穆公兩平晉亂(注見周/襄王朝)遂覇西
戎一書悔過經聖筆所定(周書末穆公伐鄭晉襄公帥/師敗諸殽歸作秦誓襄公文)
(公/子)又十四世至獻公師隰(元年丁酉在/位二十三年)與三晉(韓趙/魏)戰
於石門始斬首六萬周天子以黼黻賀(顯王丁巳周禮/白與黒謂之黼)
(黒與青/謂之黻)孝公渠梁立(獻公子元年庚/申共二十三年)據殽函之固擁雍
州之地已有窺覦周室之心當是時東周已㣲彊國有
六齊(威/王)楚(宣/王)魏(惠/王)燕(文/公)韓(懿/侯)趙(成/侯)及小國十餘力政爭
相併秦僻在雍不與中國諸侯㑹盟夷翟遇之孝公求
士衛鞅入國(元年鞅/衛公孫)因嬖人景監以見首進富國彊兵
之術將變法令民為什伍而相收司連坐(司管什伍之/法使相收管)
(秦有見知/連坐法)告姦者與斬敵首同賞不告姦者與降敵同
罰有軍功者各以率(音/律)受上爵為私鬭者各以輕重被
刑大小僇力本業(僇音戮/并力也)耕織致粟帛多者復其身(復/方)
(目反除/其賦役)事末利及怠而貧者舉以為收孥(孥妻子一人/有罪収其孥)
宗室非有軍功論不得為屬籍明尊卑爵秩等級各以
差次名田宅臣妾衣服以家次有功者顯榮無功者雖
富無所芬華法既具乃申嚴號令徙木示信(恐民未信/乃立三丈)
(木市南門募徙北門予十金民怪之/復増至五十金民徙輙予之乃下令)罰不諱彊大(太子/犯法)
(刑其傅公子䖍/黥其師公孫賈)賞不私親戚在秦二十四年(庚申入秦/癸未伏誅)
卒能使道不拾遺山無盗賊民勇於公戰怯於私鬭鄉
邑大治然廢井田開阡陌更稅法任意變古用法過酷
列侯就封商君錫號(辛巳初為/左庶長)無何孝公薨人以反告
出亡而無所舍乃知為法之害卒不免於車裂以徇矣
(癸未惠文立子䖍之徒告商君欲反吏捕單身出亡客/舍以法單身不容亡之魏不受納秦之商於秦車裂之)
(以狥/於國)惠文王(孝公子元年甲/申共二十七年)䝉已成之業諸侯來朝(元/年)
(楚韓/趙朝)天子賀(乙酉賀/即位)致文武胙(丁/亥)一戰勝魏(庚寅虜將/龍賈斬首)
(八/萬)魏納地至再(辛夘納河西癸巳/納上郡十五縣)五國之師(癸夘三/晉燕齊)㑹
盟攻秦秦出兵迎敵五國敗走(左庶長疾戰修魚敗趙/韓虜其將申差斬首八)
(萬二/千)於是滅蜀(乙巳司馬/錯滅蜀)伐趙(乙巳取中都西陽丁未/敗其將泥後义使庶長)
(疾攻趙敗/其將莊)伐韓(丁未取石章戊申/敗岸門斬首萬)伐楚(己酉庶長章伐/丹陽虜將屈匄)
(斬首八萬又攻漢中取地/六百里庚戌取召陵丹犂)凡斬首二十五萬二千武王
蕩立(惠文王子元年/辛亥僅四年)韓魏齊楚趙皆賔從初置丞相(元/年)
(㯉里疾甘/茂左右相)甘茂拔韓宜陽斬首六萬(甲/寅)王有力好戲力
士任鄙烏獲孟說皆至大官王與說舉鼎絶臏(一作/脉)而
死族說昭襄王稷立(武王異母弟母芈氏號宣太后元/年乙夘五十二年丙午併西周通)
(鑑是年以秦昭襄接周統通在位五十六/年綱目猶分書至始皇并天下方接正統)伐楚(庚申庶/長奐斬)
(首二萬將軍芊戎取新市又與齊魏韓共取唐昩辛酉/奐取八城殺將景軍壬戍以書招懐王至則閉闗刼之)
(王死秦壬午武安君白起㧞鄢郢癸未起㧞鄢郢南/郡楚王走甲申蜀守若取巫郡及江南為黔中郡)伐
韓魏(戊辰起攻韓魏伊闗斬首二十四萬㧞五城乙亥/取魏獻河内安邑丙戌穰侯攻魏敗其將暴鳶斬)
(首四萬魏入八郡和丁亥客卿胡傷㧞魏四城戊子起/破魏將芒夘華陽斬首十五萬魏入南陽和甲午攻魏)
(取邢丘丁酉起㧞韓九城斬首五萬起與賈偃戰沈其/卒二萬於河戊戍取韓南郡己亥取韓十城辛丑起攻)
(韓上黨太守以上黨降趙乙巳/將軍摎取韓負黍斬首四萬)伐齊(丙子䝉武取九縣/丁丑與燕三晉破)
(齊辛夘取/齊剛夀)伐趙(辛巳拔二城辛夘魏冉擊趙斬首二萬/級辛丑起破長平坑降卒四十萬前後)
(斬首虜四十五萬盡取上黨壬寅攻邯鄲甲辰攻汾晉/斬首六十晉楚流死河二萬乙巳將軍摎取二十餘縣)
(首虜/九萬)伐燕(庚寅佐韓/魏楚伐燕)凡斬首首虜阬殺沈死一百五十
四萬六千遂并西周而赧王亡矣(丙/午)迹當時丞相穰侯
(魏冉封/穰侯)最久(丙寅至乙/未三十年)范睢以折脅摺齒(摺質渉/切敗也)之殘
軀變姓名張禄入說秦王卒廢太后逐穰侯而奪之位
㡬終王之世而善免(睢魏人初從中大夫須賈使齊私/受金牛酒賈疑告陰事歸告相魏)
(齊齊怒擊睢折脅摺齒卷簀置厠中使客醉溺之既出/辛夘隨秦謁者王稽入秦説王為客卿乙未説王太后)
(擅行不顧穰侯出使不報國不危者未之有也遂廢/太后宣后芉氏逐穰侯以睢為相十二年謝病免)司
馬氏曰穰侯援立昭王薦白起為將南取鄢(音/偃)郢(楚/地)東
屬(音/燭)地於齊使天下諸侯稽首事秦秦益彊大雖其専
恣亦未至盡如雎之言若睢者亦非能為秦忠謀直欲
得穰侯之處故搤其吭而奪之耳遂使秦王絶子母之
義失舅甥之恩要之雎真傾危之士㢤孝文王戊(昭襄/王子)
(元年/辛亥)享國不永(三/月)莊襄王楚(孝文王子元年/壬子在位四年)元年即滅
東西周君而文武成康之統緒始絶三年遣蒙驁伐魏
數敗之信陵一歸五國響應敗驁于河外魏室似有生
意矣萬金之間一入而代將之命已下信陵之身且不
保如國何(甲寅王取魏髙都汲初信陵君竊兵符救趙/不敢歸魏至是魏數敗于驁王患之請君於)
(趙君歸為上將軍求援諸侯五國知君歸皆響應遂敗/驁河外秦行萬金間之魏使人代將君謝病四歳卒)
王薨子政立是為始皇初王為秦質子於趙恱色納姬
不疑其故政實不韋之子而吕其姓(昭襄時莊襄以庶/孽質趙不得意陽)
(翟大賈吕不韋見之視為竒貨以五百金與之結賔客/五百金入秦為求立為太子莊襄嘗從不韋飲見姬恱)
(而請之時姬已有娠獻之為夫人以昭王四十八年正/月旦生政邯鄲莊襄既立夫人為王后不韋為丞相封)
(文信/侯)逮即位尊不韋為相國號稱仲父至於嫪毐之亂
言之醜也(嫪毐音澇藹始皇年少太后時通不韋不韋/恐覺及禍求嫪毐詐告腐罪為宦者侍后絶)
(幸之生二子九年告發誅/并殺二子不韋徙蜀自殺)嗚呼莊襄之元周信亡矣曽
不三年吕政嗣位而柏翳數百年之宗祀亦絶(襄公始/封諸侯)
(至莊襄甲寅/五百七十年)南宫氏曰作史者(司馬/氏)當於莊襄元年東
周既滅方書周亡然後進秦使接周統於莊襄終年吕
政嗣位特書秦亡然後正其姓氏别為後秦斯實録矣
今乃不然東周未滅遽進昭襄之秦吕政嗣位猶冐嬴
秦之姓於周則絶之如恐其不亟於秦則進之如恐其
不多好惡不公是非逆置其諸謂之何㢤迹秦自孝公
以來累世窺周一念僣竊至莊襄百有餘年東周始滅
彼固謂嬴氏基業可𫝊之不墜未㡬吕政立而嬴氏之
秦已亡嗚呼赧王入秦之後歴七年而東周如線之緒
尚存莊襄取周之餘才三載而嬴氏數百年之宗廟遽
滅孟子曰殺人之父人亦殺其父殺人之兄人亦殺其
兄天道好還福善禍滛無毫髮爽而世之窺覦僣竊于
人之國者每迷而不悟悲夫始皇初立六國猶存齊因
范雎入秦進逺交近攻之䇿(赧王四十五年辛/夘范睢初入秦)是時齊
王法章在位歴王建前後垂五十年並不受兵(法章自/辛夘迄)
(丙申尚六年王建自丁酉立迄己夘四/十三年通前共四十九年無兵庚辰滅)幕燕釡魚自以
為安矣楚為從約長帥趙魏韓衛伐秦師一不勝遽咎
春申君而踈之何怯也(庚申春申用事取夀陵/至函谷秦師出皆敗走)三晉與
秦接壤故初年䝉驁為將首定趙晉陽(元/年)伐韓伐魏爭
地爭城殆無虚歳(丙辰麃公將卒攻魏卷斬首三萬丁/巳取韓十一城庚申拔魏朝歌辛酉)
(又取魏汲丁夘桓錡攻趙平陽殺將扈輙斬首十萬自/缺公至此凡斬首首虜坑殺沈死之數共一百九十八)
(萬八千已上/並本史記)韓不能支遂納地請為藩臣其公子韓非
來聘首欲覆其宗國以自售其說可謂親戚叛之者矣
(初韓非疾韓治國不務任賢作孤憤五蠧内外儲說林/說難五十六篇十餘萬言至是戊辰使秦云云下吏治)
(罪李斯/藥之)燕丹不勝一朝之忿欲恃荆軻尺八匕首彊燕
而弱秦竟以挑怨速禍(初燕太子丹質秦不見禮丹怒/亡歸甲戊年使荆軻奉秦亡將)
(樊於期首及燕督亢地圖獻秦王圗窮匕首見/逐王不獲遂體解軻益發兵伐燕燕斬丹以獻)是時六
國僅有一李牧足以重趙居代鴈門殺匈奴十餘萬騎
滅䄡襤(䄡都甘反襤路郯/反胡名也在代北)破東胡降林胡單于奔走十
餘嵗不敢近趙邊(丁/巳)秦兩軍大入一遇牧則輙還(己巳/大興)
(兵伐趙一軍抵鄴一軍抵/太原取狼孟番吾遇牧還)亦足為差彊人意者夫何自
内史勝滅韓之後(辛未虜韓王安以/其地置頴川郡)明年以金間殺李
牧(壬申秦多與趙嬖臣郭開/金毁牧欲反趙王捕殺牧)牧死而趙遂滅(癸酉王翦/虜趙王遷)
於是滅魏(丙子王音伐魏魏/王假降殺之滅魏)滅楚(戊寅王翦將六十萬/人虜楚王負芻以其)
(地置/楚郡)滅燕(己夘王賁虜燕王喜初趙王遷被虜/嘉於代自立至是賁還虜嘉趙遂滅)勢如破
竹齊亦不旋踵丘墟矣向之不加兵我者豈真貸我者
哉(庚辰王賁自燕南攻齊猝入臨淄民莫敢格秦誘齊/王約封以五百里地遂降遷之共處柏間餓死齊人)
(怨不早合從聽姦人賔客亡國歌之曰松耶/柏耶住建共者客耶疾建用客之不詳也)司馬氏曰
從横之説雖反覆百端大要合從者六國之利使六國
能以信義相親秦雖彊暴安得而亡之㢤夫三晉者齊
楚之藩蔽齊楚者三晉之根柢以三晉而攻齊楚自絶
其根柢也以齊楚而攻三晉自徹其藩蔽也安有撤藩
蔽以媚盜曰盜將愛我而不攻豈不悖㢤愚觀六國之
滅惟齊最愚不悟姦人賔客之受間金(齊相及賔客/多受秦間金)聽
勸朝秦不修攻戰之備不助五國攻秦秦以故得滅五
國殊不知五國滅矣齊其能獨存乎迨王賁猝入民莫
敢格猶信五百里之約封竟以餓死觀松耶柏耶之歌
至今可為於邑也嗚呼秦滅六國何異造蠱毒者聚蟲
蛇一器任相噉食惟一獨存者為蠱便能變惑隨遂酒
食為人禍禍他人則蠱吉然則始皇其殆所謂大蠱者
歟其變惑為禍未既也始皇已并諸侯一六合始分天
下為三十六郡(三川河東南陽南郡九江障郡㑹稽頴/川碭郡泗水薛郡東郡琅邪齊郡上谷)
(漁陽右北平遼西遼東代郡鉅鹿邯鄲上黨太原雲中/九原鴈門上郡隴西北地漢中巴郡蜀郡黔中長沙内)
(史/)罷侯置守以破封建之法(庚辰從/李斯議)收天下兵聚之咸
陽鑄以為鍾鐻(音巨樂器/似夾鍾)金人十二又徙天下豪傑十
二萬户以實咸陽務弱天下之民以重京師之勢(庚/辰)於
是巡行郡縣上鄒嶧封泰山(積土泰山上為/壇祭天曰封)禪梁父(禪/闡)
(廣土地為壇祭地曰/禪梁父秦山下小山)登琅邪(樂之留/三月)過彭城欲出周鼎
泗水弗得乃渡淮之衡山浮江至湘山祠逢大風㡬不
得渡怒赭其山(問湘君何神知堯女舜妻葬此/大怒使刑徒三千伐樹赭其山)自南郡
武闗歸(並壬/午)又東遊至博浪沙中(南陽/武縣)張良徂擊中副
車(良以五世相韓韓亡欲為報讎求力士為鐵椎重百/二十斤徂撃之誤中副車始皇怒大索天下十日徂)
(七預反/伺候也)遂登之罘旋琅邪道上黨入(並癸/未)末年遊雲夢
臨浙江上㑹稽還吴從江乗渡至平原津而病(辛邜初/因山鬼)
(獻璧卜之遊徙吉遂遊雲夢望祀舜九疑山至浙江水/惡乃西百二十里從餘杭渡上會稽祭禹還丹陽江乗)
(縣渡旁海至琅邪復至之罘/遂旁海西至平原津而病)立石以頌功德凡五(鄒嶧/泰山)
(琅邪之/罘會稽)慕神仙則遣齊人徐市發童男女數千人入海
求之三神山(壬午封太山後游海上/徐市上書言神仙故遣)又之碣石使盧生
求羡門(丙戌羡門燕/人稱仙道者)侯生等求不死之藥黷武事則南
取百越之地以為桂林象郡(丁亥取南/越為四郡)北築長城而守
藩籬延袤萬里却匈奴七百里之外(盧生入海還奏録/圗書曰亡秦者胡)
(也遂遣䝉恬伐匈奴丁亥恬逐匈奴收河/南地築長城西起臨洮至遼東延萬餘里)興土木則營
作朝宫渭南上林苑中先作前殿阿房東西五百歩南
北五十丈上可以坐萬人下可以建五丈旗隠宫徒刑
者七十餘萬人乃分作阿房或作驪山(驪山始/皇葬處)發北山
石槨徙蜀荆地林皆至闗中計宫三百闗外四百餘(己/丑)
加以廢先王之道燔詩書百家之言(戊子從/李斯議)阬儒生四
百六十人於咸陽(己丑侯生盧生議始皇云未可為求/仙藥亡去上怒按諸生在咸陽者悉)
(坑/之)始皇之心自以為闗中之固金城千里子孫帝王萬
世之業也未㡬天星隕石(庚寅星隕東郡化石或刻石/曰始皇死地分遣問莫服盡)
(誅石旁居/人燔其石)山鬼獻璧祖龍吿死(庚寅使夜過華陰有人/持璧曰為吾遺滈池君)
(因言今年祖龍死使以璧吿/始皇曰山鬼不過知一歳事)明年出逰卒于沙丘祕不
發喪至以鮑魚雜輼(於昆/及)輬車之臭趙髙說李斯矯詔
殺太子扶蘇立少子胡亥而亡秦之䜟驗矣(己丑扶蘇/諌勿重法)
(繩諸生上怒使北監䝉恬上郡辛夘出遊李斯胡亥趙/髙從至平原津病七月至趙地沙丘平臺崩初病甚為)
(璽書賜扶蘇曰與喪㑹咸陽而葬封髙所未授使者上/崩髙與胡亥李斯謀詐稱受遺詔立胡亥為太子更為)
(書賜扶蘇䝉括死扶蘇自殺恬/知其詐不肯死使者乃以屬吏)胡亥還至咸陽發喪襲
位是為二世(辛夘七月即位年二十/一元年壬辰三年遇弑)葬始皇驪山下(九/月)
以人從死(後宮有子者皆從/工為機械者盡閉)去疾李斯相趙髙郎中令
(掌宫門/官元年)髙専權用事申法令說二世巡幸以示彊(東至/遼東)
(還/)殺大臣(盡殺先/帝故臣)諸公子(十二人公/主十人)以重威復作阿房
以章先帝非過舉(始皇作/未就)未㡬􁉞魚倡禍天下大亂(勝/廣)
(丹書帛曰陳勝王致人所􁉞魚腹中卒/買魚得書怪之遂從勝廣令􁉞魚網也)戍卒陳勝(字/渉)自
立為楚王(七月發閭左戌漁陽陳勝吴廣為屯長大雨/失期度必死遂起兵項燕為壇而盟稱楚勝)
(入據陳遂自立為/楚王豪傑爭應之)武臣自立為趙王(勝以所善陳人武/臣為將軍同陳餘)
(張耳徇趙武臣自/立餘將軍耳丞相)二世諱言盜賊使以反聞者下吏以
不足憂告者說於是劉邦起沛項梁起吴(梁故楚將燕/子下相人臨)
(淮有下相/縣起㑹稽)田儋王齊(狄/人)韓廣王燕魏咎王魏矣(咎故魏/公子並)
(九月明年癸巳秦將章邯司馬欣董翳擊殺陳勝/田儋魏咎項梁又擊趙王歇初武臣死國人立歇)李斯
畏誚讓進督責之術民益駭懼思亂(癸/巳)髙又說天子稱
朕固不聞聲遂深居禁中獨與髙決事盜益多去疾(右/相)
諌作阿房省戌役責讓自殺斯以髙譛卒就五刑(髙誣/斯男)
(與盗通詔髙治之/斯腰斬夷三族)髙為丞相(癸/巳)已而項羽(名籍字羽/梁羽季父)虜
王離降章邯司馬欣燕(韓/廣)趙(歇/)齊(儋卒田榮立儋子/市相之田横為將)楚
(勝死范増説項/立楚懐王孫心)梁魏(咎死楚王/立咎弟豹)韓(張良說項/梁立韓成)皆已自立
為王自闗以東皆應諸侯髙初言盜無能為以至於此
先是髙欲謀為亂指鹿為馬以去異己者(趙髙欲為亂/乃先設驗持)
(鹿獻二世曰馬也二世笑曰丞相誤邪謂鹿為馬問左/右或黙或言馬以阿順髙或言鹿者髙陰中以法後羣)
(臣皆/畏髙)至是恐誅謝病不朝使其壻閻樂(咸陽/令)將千餘人
至望夷宫數二世罪而弑之矣(樂即二世數曰足下驕/恣誅死无地天下共叛)
(足下其自為計二世曰丞相可見否曰不可二世曰願/得一郡為王弗許又曰願為萬戸侯弗許曰願與妻子)
(為黔首樂曰臣受命丞相誅足下足下/雖多言臣不敢報麾其兵進二世自殺)髙佩璽上殿殿
欲䧟者三乃去秦帝號立子嬰為秦王(二世/兄子)王與二子
謀殺髙夷三族可謂壯矣然當時四方分崩豪傑並起
沛公入武闗(今商州/商洛縣)至灞上(地名長安/東三十里)王嗣位僅四十
有六日素車出降(九月立十月降/月餘項羽殺之)而天下歸漢矣裴駰
之論曰子嬰度次得嗣獨能長念却慮父子作權近取
於户牖之間竟誅猾臣為君討賊然河決不可復壅魚
爛不可復全賈誼司馬遷曰向使嬰有庸主之才僅得
中佐山東雖亂秦之地可全而有宗廟之祀未當絶也
秦之積衰天下土崩瓦解雖有周旦之才無所復陳其
巧而以責一日之孤誤㢤吾讀秦紀至子嬰車裂趙髙
未嘗不健其決憐其志嬰死生之義備矣(史/記)愚又嘗觀
世之言者曰秦以一國亡六國民以朞月亡秦得之非
道失之亦亟固其宜也然愚謂秦之亡非民也斯髙也
髙之罪又浮於斯二世之於髙始為所愚終為所弑國
隨以亡是非髙之能愚之弑之亡之也髙之為烈始皇
使之也髙受詔教胡亥數年刑法之學耳胡亥之命秦
之國祚固已在髙掌握中以斯之狡智尚死其手況胡
亥乎吾故曰髙之為烈始皇使之也然亦非始皇使之
也天也迹秦自獻公石門之戰至報王入秦之年斬首
首虜阬殺沈死之數一百九十八萬八千迄始皇兼并
之日兵禍又不知其㡬天固已厭之棄之絶之特假手
于髙耳夫豈偶然之故㢤吁髙不用扶蘇不死秦不亡
是無天道矣孟子曰不嗜殺人者能一之又曰仁者無
敵於天下真萬世之龜鑑秦自莊襄滅東周文武成康
之統緒雖絶而六國尚存故秦亦未嘗自正位號(史記/只書)
(丙午莊/襄王卒)至始皇二十六年并六國方有天下稱帝僅再
𫝊一十五年而亡(始庚辰/終甲午)
　
　
　
　
　
　
　
　
　
　史纂通要卷六
欽定四庫全書
　史纂通要卷七
　　　　　　　　　　　　元　胡一桂　撰
　　　西漢
漢髙帝(太/祖)姓劉名邦字季沛豐邑中陽里人(沛郡名/在徐州)父
太公(後尊號/太上皇)母媪感蛟龍而生帝(始皇即位甲寅歳生/媪息大澤陂夢神遇)
(雷電晝晦太公往/視見蛟龍其上)隆凖而龍顔美鬚髯左股有七十二
黒子寛仁愛人意豁如也常有大度不事家人生産作
業及壯為泗上亭長二世元年(壬/辰)陳渉起蘄(音機/邑名)沛令
欲應渉蕭何曹參為主吏說令使樊噲召帝令後悔父
老乃率子弟殺令迎立帝為沛公乙未入闗受秦王子
嬰降通鑑以為漢元年(養吾李先生謹思曰羅守約在/文藝傳作義帝廟碑言楚雖三)
(户劉項北面事之矣秦滅之後楚宜繼秦至縞素起軍/猶未統一則劉項分書之劉熾項亡方書曰漢詞嚴誼)
(正見趣超出恨文/公未見未及秉筆)其年項羽更立帝為漢王五年(己亥/二月)
滅羽有天下即位於汜水之陽(汜敷劒反/在齊陰界)以火德都洛
陽用婁敬說遷都長安(闗中元年乙未在位十二年齊/人婁敬説洛邑天下之中有德)
(則易以王無德則易以亡秦地被山帶河四塞以為固/卒然有急百萬之衆可立具張良以為然即日遷都拜)
(敬郎中/賜姓劉)國號漢仍秦正建亥至武帝太初元年始改用
夏正初帝為泗上亭長時有斬蛇之異(送徒驪山夜經/澤中有大蛇斬)
(之嫗哭曰吾子白帝子化/為蛇當道今赤帝子斬之)厥後又有雲氣之祥(隠芒碭/山澤上)
(常有/雲氣)及為沛公見項梁於薛與俱立楚懷王孫心為楚
王而與項羽北面為之臣(梁臨淮下相人父燕世為楚/將六國亡楚最無罪故立其)
(後仍號懐王從祖謚也/梁羽季父羽名籍字羽)懷王與諸將約先入定闗中者
王之羽怨秦殺項梁(秦二世元年為章邯/司馬欣董翳所殺)願與帝先入
闗懷王以羽慓悍猾賊帝寛大長者遣帝而不遣羽帝
既定闗中蕭何獨先入收秦丞相府圖籍藏之以此帝
得具知天下阨塞户口多寡彊弱之處帝乃還軍灞上
(帝欲留闗中以/樊噲張良諌還)悉召諸縣父老豪傑謂曰父老苦秦苛
法久矣(苛音何/細也)吾與諸侯約先入闗者王之吾當王闗
中與父老約法三章耳殺人者死傷人及盗抵罪餘悉
除去秦法諸吏民皆安堵如故(堵如墻堵/不遷動也)羽聞帝已入
闗大怒欲撃帝賴張良與項伯善(伯羽/季父)鴻門之見卒藉
以免羽遂屠燒咸陽殺子嬰掘始皇冡收其貨寶婦女
而東使人還報懷王王曰如約羽曰懷王者吾家項梁
所立何得主約本乃佯尊懐王為義帝實不用其命明
年徙帝長沙郴縣弑之(乙未正月徙丙申十月宻/令九江王布弑之江中)羽分
天下王諸將羽自立為西楚覇王(王梁楚地九/郡都彭城)立帝為
漢王(王巴蜀漢/中都南鄭)三分闗中王秦降將三人(章邯雍王都/廢丘司馬欣)
(塞王都櫟陽董/翳翟王都髙奴)以距塞漢路餘各以次受封(楚將瑕丘/申陽河南)
(王都洛趙將司馬卬殷王都朝歌趙王歇徙王代趙相/張耳常山王都襄國黥布九江王都六懐王柱國共敖)
(臨江王都江陵番君吴芮衡山/王都邾燕將臧荼燕王都薊)帝怒欲攻羽周勃灌嬰
樊噲勸之蕭何諌曰雖王漢中之惡不猶愈於死乎能
詘於一人之下而伸於萬乗之上者湯武是也臣願大
王王漢中養其民以致賢人收用巴蜀還定三秦天下
可圗也帝曰善乃就國以蕭何為丞相拜韓信為大將
(信已道亡何/追信薦帝)張良為師(張良亦謀臣然嘗自謂/掉三寸舌為帝者師)陳平為
謀臣酈食其為說士壯士則有樊噲灌嬰勇將則有黥
布攻城畧地則有曹參他如彭越周勃王陵之徒英雄
陳力羣䇿畢舉輔成創業迹其戰勝攻取之功韓信為
最今觀就國之後首用信計決䇿東向隨定三秦(乙未/八月)
(信襲雍章邯走/司馬欣董翳降)擒魏仆趙(九月信虜魏王豹丁酉十月/信與張耳斬陳餘擒趙王歇)
降燕撃齊(丁酉信貽書說燕降戊戌信虜齊王田/廣自請為假王以鎮之因立為齊王)遂滅
楚垓下(垓沛汶縣聚名己亥十二月帝與信越等/圍羽垓下羽潰走灌嬰追斬臨淮縣東城)大抵
信之功為多也至於帝論所以得天下惟曰運籌帷幄
之中決勝千里之外吾不如子房鎮國家撫百姓給餉
饋不絶糧道吾不如蕭何連百萬之衆戰必勝攻必取
吾不如韓信三者皆人傑吾能用之此吾所以取天下
也信獨得預三傑之稱可見矣項羽既滅魯獨堅守不
下帝欲屠之至城下猶聞絃誦之聲謂守禮義之國為
主死節持羽頭示之乃降(太史公曰羽起隴畆之中三/年將五諸侯兵滅秦裂天下)
(封王侯政由羽出號曰覇王位雖不終近古以來未嘗/有也愚謂羽特信等伍埽除亂畧平一區宇而歸之帝)
(者也若夫屢厄帝於險難之中乃所以使之動心忍性/増益其所不能以成其大任之受耳而謂羽真帝敵也)
(㢤/)天下始定于一而帝業成矣然方其見於鴻門項莊
舞劒為之危(鴻門地名在新豐東范増使羽從弟莊請/以劒舞因擊殺帝項伯亦㧞劒舞常以身)
(翼蔽/帝)敗於彭城父母妻子為之虜(丙申帝部五諸侯兵/五十六萬四月入彭)
(城收羽貨寶美人日置酒髙會羽聞之自以精兵三萬/至彭城大敗帝於睢水圍三匝大風晝晦得遁太公吕)
(后間行求帝遇楚軍/羽嘗置軍中為質)遁於滎陽紀信詐帝為之焚(丁酉/四月)
(楚圍帝於滎陽急將軍紀信曰事急矣臣請誑楚乃乗/王車黄屋左纛曰食盡漢王降以故帝得從西門遁去)
(羽見信問漢王安任/曰已去矣遂燒殺信)逃於成臯僅與滕公同車而載(七/月)
(帝出滎陽至成臯羽拔滎陽/圍成臯帝與滕公共車而遁)數羽十罪於廣武伏弩之
中胷為之傷(戊戌數羽罪曰負約王我於蜀罪一矯殺/卿子冠軍罪二救趙不報擅刼諸侯兵入)
(闗罪三燒秦宫室掘始皇冡收財物罪四殺秦降王子/嬰罪五阬秦子弟二十萬王其將罪六自王諸將善地)
(徙故主罪七逐義帝自都彭城罪八弑義帝罪九/為臣弑主殺降政不平主約不信大逆無道罪十)迹帝
之危亦屢矣割鴻溝分天下(羽少助食盡信又攻擊患/之帝遣侯公說請太公羽)
(乃約中分天下割鴻溝以西縣/為漢東為楚鴻溝鄭州滎陽)太公吕后歸(九/月)國勢既分
為二而卒定于一者人知帝從良平之説亟追亡逐北
之功(張良陳平説勿養虎遺患己亥/十月逐至固陵十二月滅垓下)雖帝亦自謂三傑
為用所以取天下然豈知夫入闗之初三章之法仁不
可勝用從董公遮説為義帝發喪義不可勝用(丙申十/月羽弑)
(義帝三老董公遮説曰兵出無名事故不成名其為賊/敵乃可服羽為無道放弑其王天下之賊也大王宜率)
(三軍素服告諸侯而伐/之帝從之乃發喪出師)仁義之師固又有以為之本也
㢤天下已定赦季布(羽將數窘/辱帝赦之)斬丁公(布母弟羽將嘗/窘帝帝曰兩賢)
(豈相厄㢤丁公還後/上謁謂其不忠斬之)示人以君臣之大義封元功十八
侯(蕭何鄼侯曹參平陽侯張/良留侯陳平户牖侯云云)而盡報功之典大封同姓
懲秦孤立之弊(兄賈荆王弟交楚王兄喜代王㣲時外/婦子肥齊王子如意代王後徙趙子桓)
(代王即文帝子恢梁王子友淮陽王子/長淮南王子建燕王兄仲子濞吴王)自信等八王外
(張耳趙王黥布淮南王更齊王信楚王彭越梁王吴芮/長沙王韓信太原王臧荼燕王後盧綰征荼有功封燕)
刑白馬之盟非劉氏王者天下共擊之得深長之慮矣
已而命蕭何次律令(摭秦法/作九章)韓信申軍法(著三十/五篇)張蒼
定章程(草歴數之章術程權/衡丈尺斗斛之平法)叔孫通制禮儀(采古禮與/秦儀雜就)
陸賈造新語(著秦漢得失及古今/成敗上奏稱為新語)皆為制作之要者至
於過魯而祠孔子舉明德而詔郡國勸駕輕田租而十
五稅一其於崇先聖禮賢士愛元元之意又如何迨夫
逆料人才為異日計安劉必勃算無遺䇿可謂明也已
矣(丙午疾吕氏問蕭相國死誰可代曰曹參問其次曰/王陵然少戇陳平可助之周勃重厚少文然安劉氏)
(者必/勃也)或者謂同姓之封不免過制異日七國之變此其
基禮儀之制雜用秦儀先王之禮淪沒此其故新語之
造既自謂馬上得之安事詩書則得失成敗之論復何
所𢎞益帝天性雖明達無學力以磨治於人道之大綱
又有未盡者未央一宴以功業驕其父兄(癸夘上太上/皇夀曰大人)
(常以臣無賴不治産業不如/仲力今臣所得孰與仲多)封王侯一詔以爵禄驕其
臣子(丙午詔王侯之封/無負天下賢士)功臣誅夷(陳豨韓信韓王信彭/越黥布接次反誅虜)
(綰亡/匈奴)肇於偽遊不信(或告信反偽遊/雲夢以禽之)適以啟離畔之漸
國本㡬揺由於誠意不盡無以絶私愛之牽(上愛戚夫/人子趙王)
(如意類已欲易太子周昌叔孫通固諌不聽/太后從張良計迎商山四皓輔太子得不易)其於夷狄
也白登之圍伐之既失於輕㡬至喪敗(辛丑上自將擊/韓王信居晉陽)
(聞冐頓居代谷欲擊之覘者謂但見老弱羸畜可擊婁/敬謂此必伏竒兵爭利諌不聽冐頓縱精兵圍帝白登)
(七日用陳平/秘計解圍)和親之約御之又非其道且開後世之患
焉(壬寅上患匈奴苦迫邊劉敬曰冐頓殺父妻羣母未/可以仁義說誠能以適長公主妻彼必以為閼氏生)
(子為太子冐頓在固為子壻死則外孫為單于豈嘗聞/外孫敢與大父抗禮者㢤癸夘取家人子名長公主妻)
(單/子)大風一歌氣豪力雄覇心之萌不免文中子之誚(丙/子)
(上過沛置酒發沛中兒教之歌曰大風起兮雲飛揚威/加海内兮歸故鄉安得猛士兮守四方文中子曰大風)
(歌其覇心/之萌乎)吁漢治所以雜覇不能比隆三代之盛其以
是夫惠帝盈(髙帝太子十七即位/元年丁未在位七年)首減田租復十五稅
一之法民年七十以上及不滿十歳者有罪當刑皆完
之又曰吏所以治民重其禄使盡其職則民得所賴(皆/元)
(年/)舉民孝弟力田者復其身除挾書之律(並四/年)凡此皆
為政之善者當是時曹參為相清静守職帝垂拱仰成
天下晏然衣食滋植史稱其内修親親外禮宰相優寵
齊悼趙隠(帝庶兄肥齊悼惠/王弟如意趙隠王)恩敬篤矣遭母后虧損至
德南宫氏曰太后酖死趙王(丁未召王至后/伺上出獵酖之)人彘戚姬
(斷姬手足去眼/熏耳為人彘)使帝昆弟之義不全過愛魯元(帝姊適/張氏)
納甥女以為后使帝夫婦之倫不正因張后無子殺後
宫美人取其子以為嗣使帝父子之親不白惜㢤髙皇
后吕氏雉臨朝稱制八年(元年甲寅立無名子四年丁/丑立恒山王四年辛酉七月)
(后/崩)迹其殺戚姬子母駭歿嗣君(召帝覩人彘大/驚因久病崩)幽辱少
主(少帝自知非皇后子有得言幽/永巷立恒山王𢎞皆自稱制)擅王吕氏(追尊父吕/公宣王兄)
(澤悼武王澤子台吕王台卒子嘉嗣王後廢立/台弟産吕王台子通燕王禄趙王封侯者七人)誅鋤髙
皇帝諸子(殺趙王友又廢趙王恢自殺/殺燕王建子國除皆髙帝子)居位僭竊自有
天地以來所謂非常之變也朱文公綱目於吕氏聽政
之後分注其年特以變例書之(綱目凡正統之年歳下/大書非正統者兩行分)
(注此書法正例與東漢馬鄧無異而吕氏獨細注變例/也愚謂馬鄧有孝和孝質可大書今有少帝及𢎞不書)
(表非真孝/惠子也)所以著女后僭亂之原為萬代鑒戒嚴矣后
崩諸吕謀為亂男女無少長皆誅用覆宗祀今觀吕氏
之禍肇於張伯彊之一言(留侯子為侍中年十五謂丞/相曰帝崩太后不哀宜今吕)
(台産禄將南北軍諸吕/入用事安后心從之)成於平勃之阿意順㫖(太后欲/王諸吕)
(問左相王陵曰髙帝白馬盟不可問左相陳/平綘侯周勃曰太后稱制王昆弟諸吕可)使太后欲
王諸吕陵既不可勃又不可平又不可吾知其將悚然
若髙帝之臨有所憚而不敢為矣平勃乃靡然從之夫
復何所顧忌㢤自是而後權歸吕氏漢祚之危如一髮
引千鈞向使酈寄不可刼吕禄不可紿(寄曲周侯子商/與禄善禄將北)
(軍勃與平謀刼商令寄紿說禄歸將/印以兵屬太尉歸守趙藩禄從之)紀通符節不可矯
太尉不得入軍士不左袒吕􁂆(音/須)謀行(勃不得入北軍/襄平侯紀通主)
(符節令持節矯納勃北軍勃復令酈寄典客劉掲説禄/解印屬典客而以兵属勃勃入軍門令曰為吕右袒為)
(劉左袒軍皆袒左紀通信之子吕􁂆太后妹封/為臨光侯怒禄曰若為將棄軍吕氏無處矣)朱虚侯
章不用命吕産不可殺漢亦殆矣(産將南軍不知禄去/北軍入宫欲亂勃謂)
(章曰急入衛帝章請千人逐殺産馳報勃勃拜賀/於是盡捕殺諸吕平亂章齊悼惠王肥子有旅力)由是
論之平勃安劉之功僅足贖王諸吕之罪人臣之義當
以王陵為正(以上増廣/南宫氏文)使王陵之說得行豈但安劉正
將以全吕而平勃之王諸吕反以一時之榮而覆其百
世之宗矣可勝歎㢤文帝(太/宗)恒以代王升為天子(髙帝/中子)
(母薄太后即位年二十三元年壬戌/十六後元年戊寅七在位二十三年)初平勃誅諸吕諸
大臣陰謀曰少帝及梁淮陽常山王皆非真孝惠子乃
陰使人召帝帝問左右郎中令張武等皆願稱疾母往
以觀其變中尉宋昌進曰方今髙帝子獨大王賢聖仁
孝聞於天下故大臣因天下心迎立大王王勿疑也卜
之得大横之兆曰大横庚庚余為天王夏啟以光於是
馳至長安羣臣皆迎謁勃乃跪上天子璽符遂即天子
位夜拜宋昌為衛將軍鎮撫南北軍張武為郎中令行
殿中(有司分部誅滅梁淮陽/恒山王及少帝於邸)周勃陳平為左右丞相(勃/右)
(相平/左相)迹帝二十三年間重國本則首從羣臣之請蚤建
子啟為太子崇節儉則宫室苑囿車騎服御無所増益
有不便輒弛以利民欲作露臺惜百金而遂寢衣弋綈
(弋皂黒色/綈厚繒)履革舄集嚢為帷編蒲為席所幸慎夫人衣
不曵地治灞陵皆瓦器因山不起墳(壬申帝至灞陵使/慎夫人鼔瑟上自)
(倚琴而歌意悽愴顧謂羣臣曰嗟乎以此山石為槨用/紵䋈斮陳漆其中豈可動㢤張釋之曰使其中有可欲)
(錮南山猶有隙使旡可欲雖旡石槨又何慼焉上曰善/愚謂帝意悽愴似有悼死延生之意故玉杯之獻新垣)
(平得以容其奸而治灞陵皆瓦器因山不起墳又釋之/之諌有以啟之也嗚呼帝終為賢明之主宜㢤  丙子)
(趙人新垣平以望氣進九月使人持玉杯上書獻闕下/平言闕下有寶玉器來者視之有獻者上以文有延夀)
(字令大酺十月人上書告平所/言皆詐下吏治誅夷平三族)尚德化則南越尉佗自
立為帝召佗兄弟以德懐之佗遂稱臣匈奴背約入盜
令備邊守不發兵深入恐煩百姓吴王不朝賜以几杖
(濞髙帝/兄仲子)張武受賂更加賞賜恤刑獄則除收帑(與孥同/子也秦)
(法坐罪/人家室)除肉刑(齊太倉令淳于公當刑少女緹縈上書/願沒為官婢贖父罪帝憐之并除肉刑)
務本則開籍田(籍借借/民力耕)帝躬耕皇后親蠶勞賜三老廉
吏匹帛以勸孝弟勸力田愛民則議賑貸賜田租弛山
澤發倉庾開言路則除誹謗之法(詔古有誹謗之木所/以來諌今有誹謗之)
(罪則下不敢盡情上/何由聞過其除之)止輦而受郎官書䟽假借以納袁
盎等切諌(慎夫人與后同坐盎引却曰獨不/見人彘乎上說夫人賜金五十斤)又舉賢良
方正而親䇿之賈誼治安一䇿痛哭流涕長太息亦為
之容受抑貢獻則却千里馬而不受緩征伐則陳武之
議以為念不到此崇謙遜則改正朔易服色定官名之
請(賈/誼)皆以為未遑用人則河南守吴公治平為天下第
一擢為廷尉加以將相皆舊功臣少文多質務在寛厚
化行天下而告訐之俗易吏安其官民樂其業是以蓄
積歳増户口蕃息禁網踈闊刑罰大省斷獄數百㡬致
刑措至治之美有如此者嗚呼仁㢤然或者謂獄周勃
(絳侯就國每守尉至絳恐誅常被甲家人持兵有告反/廷尉捕治勃以公主為證勃子勝之尚帝女帝見獄詞)
(赦勃/就國)殺薄昭(太后弟殺漢使帝不忍誅/使羣臣喪服哭之乃自殺)遷淮南(長髙帝/少子帝)
(弟謀反當死但徙蜀不食死民歌曰一尺布尚/可縫一斗粟尚可舂兄弟二人不相容此也)寵愛鄧
通賞賜鉅萬(帝初夣欲上天有一黄頭郎推上顧見其/衣後穿後之漸臺見通衣如夢尊幸賜鉅)
(萬通以擢舟/為黄頭郎)以為恭儉之意少戾謂帝大醇而小疵愚
謂通之賜誠不免少累儉德勃被甲召疑昭殺使見誅
長謀反致徙皆所自取若一切從事姑息漢法為不行
矣其可㢤政未易以此議帝也獨惜其所不足者因竇
后好黄帝老子言帝及太子不得不讀其書以尊其術
而好尚差善鼂錯知術數之說拜太子家令錯乃申商
刑名之學陗直刻深卒啟七國之變俾景帝終為刻薄
任數之君貽謀之道深有慊焉耳不惟是也陳同父曰
髙帝以來數十年制度所宜正典章所宜立教化所宜
修乃於賈生之請謙讓未遑遂使因陋就簡教化不行
至於富民以錦繡被墻屋公卿大夫以下競至奢侈無
度此愚所以為帝恨也景帝啟(文帝太子母竇皇后元/年乙酉七中元年壬辰)
(六後元年戊戌/三在位十六年)即位之初首賜民爵一級除田半租定
笞律從輕之法(初文帝除肉刑外有輕刑之名而内實/殺人斬右趾者又當死斬左指者笞五)
(百當劓者笞三百率多死是歳詔曰加笞重罪無異幸/而不死不可為人其定例笞五百日三百笞三百日二)
(百/)有足稱者惜帝於君臣父子夫婦昆弟之間皆未免
少恩皇后以無寵而廢為兩漢廢后之始(薄氏太/后家人)太子
以無罪而誅(太子榮/栗姬子)為兩漢廢太子之始梁王以輕許
𫝊位而好不終(帝弟武來朝許以𫝊位太子廢太/后欲立武羣臣諌止王歸國憂死)相如
申屠嘉剛直可尚也為錯所賣而見黜(嘉奏錯穿宗廟/垣請誅錯恐自)
(首上曰我使為/之嘉嘔血而死)將如周亞夫平定七國之功不可忘也
以䜛言下獄而致死(亞夫勃子既免相因之盜/賣官器下廷尉不食而死)吴王濞
之叛積怨於博局殺世子之時(濞音鼻帝為太子時吴/太子入見侍太子博爭)
(道太子引博局提殺之濞/不朝文帝賜几杖慰之)而發怒於鼂錯削地之計兵
連七國誅錯為名遽斬錯以謝錯之慘刻固不足恤而
於大體亦已傷矣(丁亥錯請削諸侯地吴王濞楚王戊/膠西王卬趙王遂濟南王辟光菑川)
(王賢膠東王雄以誅錯為名袁盎素與錯不協說帝誅/錯發使赦七國復故地兵可無血刃而罷上召錯給載)
(行市錯衣朝永斬東市兵不解遣大將竇嬰/大尉周亞夫將三十六將軍擊之三月悉平)至若張釋
之以劾奏之恨斥死淮南(帝為太子時釋之嘗劾奏入/朝不下司馬門後斥淮南相)
(死/)鄧通以吮癰之怨困迫至死(帝為太子文帝嘗使吮/癰雖齰而色難之後聞)
(通先已漱吮慚恨及有告通盗出/官鑄錢按騐沒入尚負數萬寄死)其於人倫之間刻薄
任數戕害殺戮曽不少忍豈慈父之所可同日語哉史
稱帝克遵洪業家給人足都鄙庾廪貨財有餘京師錢
累鉅萬貫朽不可較太倉之粟陳陳相因腐敗而不可
食衆庶街巷有馬而阡陌之間成羣守閭閻者食粱肉
為吏者長子孫居官者以為姓號故人人自愛而重犯
法先行誼而後詘辱焉風移俗易黎民醇厚周云成康
漢言文景美矣(漢/書)然先儒謂其獨有節儉不妄費育民
以致殷富一事為克遵洪業(管/見)則其所謂風俗醇厚之
云者豈皆文帝之深仁厚澤醖釀滂沛所至帝幸䝉成
因以同稱耶今觀帝即位以來日食(凡/七)星變(凡/六)雷(十二/月晦)
雨雹(凡/三)暴風(五年三月壊/城十二文)天火(三年燔/洛陽殿)地動(凡/五)大蝗大
旱無歳無之示警至矣而竟不害者又豈祖功宗德正
當殷盛帝幸得所憑藉以消弭之邪不然帝之所為若
此而風俗醇厚灾異不害乃如彼也至於冐文帝短喪
之詔遽不行三年之喪上虧先王孝治天下之道下開
嗣君不能終喪之失且䧟後世於罪焉所謂從父之令
焉得為孝乎(短喪一條/増廣通畧)先儒之論曰文帝寛仁大度有
髙祖之風景帝忌刻少恩乏君人之量(蘇子/由文)文帝以德
化民無事則謙抑如不能有難則英武奮發景帝以智
數繩下平居則誅賞肆行緩急則惴懼失措大智懸絶
如此(管/見)愚謂此固帝天姿之刻薄然亦當時錯所以教
之者非其道也後之擇人以教太子者尚鑒于兹武帝
(世/宗)徹(景帝中子/母王美人)以辛丑即位其年始建年號曰建元元
年(即位十七歳辛丑建元六元光六元朔六元狩六元/鼎六元封六太初四天漢四太始四征和四後元二)
(在位五十四年夀七十始於文帝/之後元年而後有改元更號之事)至太初元年丁丑夏
五月始正歴改用夏正以寅為歳首帝以少年英銳之
姿雄才大畧得於所禀即位之初卓然罷黜百家表章
六經疇咨海内舉其俊茂與之立功又招選天下文學
才智之士待以不次之位史稱其得人之盛儒雅則董
仲舒公孫𢎞兒寛篤行則石建石奮質直則汲黯卜式
推賢則韓安國鄭當時定令則趙禹張湯文章則司馬
遷相如滑稽則東方朔枚臯應對則嚴助朱買臣歴數
則唐都洛下閎恊律則李延年運籌則桑𢎞羊奉使則
張騫蘇武將帥則衛青霍去病受遺則霍光金日磾其
餘不可勝紀是以興造功業後世莫及然先儒謂帝自
建元以來命相凡十有三多不擇人而被誅者凡五當
時登相位者至於涕泣不敢拜命竟亦不免(竇嬰許昌/田蚡薛澤)
(公孫𢎞李蔡獄誅嚴青翟誅趙周誅石/慶公孫賀誅劉屈氂腰斬田千秋僅免)班氏贊帝得人
之盛自大將軍以下皆表著名氏獨丞相闕焉此意㣲
矣愚謂當時大儒負王佐之才惟一仲舒帝不能引以
自輔賢如汲黯又不能位之公卿以資諌諍自石慶衛
青去病霍光日磾司馬遷蘇武不忝其職外曲學阿世
如孫𢎞兒寛之徒何足道㢤曽是以為盛與以今觀之
徴申公(元/年)䇿仲舒置五經博士(乙/巳)帝初心所好甚正也
惟力行一語(申公對為治不在多言/顧力行如何耳帝黙然)既相枘鑿春秋三
䇿(仲舒/對䇿)僅相江都博士之建亦祗文具未㡬尚禱祠求
神仙興土木事巡幸信祥瑞加以嚴刑峻罰窮兵黷武
帝心之所好雜矣其尚禱祠也始於五峙(音止在雍祭/天之所前後)
(如雍/凡八)太一(天神貴者佐/為五帝凡二)神君(長陵女子見神後民/祠祈福帝即位亦祠)竈(李/少)
(君言祠竈則丹砂可/化黄金致仙不死)之祠自是祠后土(祠汾陰/凡六)泰畤(立/祠)
(甘泉/凡四)明堂(得黄帝明堂圗作汶上/祠上帝配祖宗凡四)立越祠(越巫言事鬼/多夀故立祠)
封泰山(相如遺書言封禪/故并修封凡七)無非所以為徼福之地其求
神仙也自李少君以穀道郤老方進(食穀道引或/謂辟穀不食)於是
繆忌少翁(忌亳人少翁齊人以進鬼神方拜文成將軍/後詐帛書飯牛言牛腹有竒殺視甚怪事敗)
(誅/)欒大(拜五利將軍封侯尚主/入海求師無驗伏誅)公孫卿(齊人奏黄帝言/鼎書使候神仙)
(於嵩山拜/太中大夫)之徒接踵進幸至以大尚主最為卿所愚於
是宫室益熾盤遊不息矣其興圡木也始因微行而開
上林苑(夜出廣覽使吾/丘夀王起苑)繼習水戰而穿昆明池(越欲水/戰乃穿)
(池沼樓船/髙十丈)至於柏梁銅盤(起柏梁臺作仙人掌擎/銅盤承露髙二十七丈)已為
神仙之事而蜚廉延夀通天等作則専以候神人(蜚廉/風神)
(卿言仙人好樓居遂作蜚廉館延夀觀使卿候神人作/通天臺髙五十丈去長安二百里望見長安城招神仙)
(之/屬)建章神明往往亦不外是矣(柏梁灾巫言宜大為屋/服之遂作建章宫千門)
(萬户神明臺/髙五十丈)其巡幸也北出長城(辛未出長城登單于/臺厯泰華至甘泉周)
(行一萬/六千里)南登天柱(乙亥登天柱山/射蛟尋陽獲之)東臨渤海(丁丑考/求仙者)他
如幸緱氏(卿言見仙/人迹故幸)幸東萊(壬辰因臨大海欲/浮海求仙大風止)亦無非
為神仙之求卒無明驗始知天下豈有仙人悉罷方士
自歎愚惑受欺事無及矣(壬辰悉/罷方士)其信祥瑞也獲白麟
(己未改/元元符)寶鼎(乙丑改/元鼎)而改元因天馬(戊辰生渥/洼水中)芝房(壬/申)
(甘泉宫/産九芝)赤鴈(丁/亥)而作歌然而日食(凡/八)星變(壬辰有星如/日夜出孛凡)
(八壬戌長/星見西方)地震(庚戍/癸巳)風赤如血(甲/辰)發屋拔木(辛亥/庚寅)夏隕
霜殺草(庚/戌)雹大如馬頭(癸/酉)雨白氂(辛/巳)蛙與蝦蟆羣鬭(己/巳)
外蛇與内蛇鬭内蛇死(戊子趙蛇入與邑中/蛇羣鬬孝文廟下)甚至饑人
相食(癸夘平原大饑丁夘/闗東十餘郡皆相食)灾異迭書帝亦不能文也其
嚴刑峻罰也有腹誹之法(癸亥客與大農令顔異論皮/幣異㣲反唇張湯奏異腹誹)
(論/死)沈命之法(盜亡阻山川遂作沈/命法匿盜者沒其命)見知故縱監臨部主
之法禁網浸宻律令凡三百九十五章(刑法志張湯/趙禹所定)至
杜周内深刺骨王温舒以酷進大抵放張湯専以人主
意為獄而慘毒有不可勝言者矣(温舒後坐/奸利族誅)其窮兵黷
武也擊匈奴則起於馬邑之屯(戊申王恢議伏兵馬邑/旁使人誘單于單于覺)
(引還恢/伏誅)自是和親好絶兵端之開訖不可解大將軍衛
青出鴈門(癸丑虜/首數千)出雲中(甲寅至隴西/取河南地)出朔方(丁巳圍/右賢王)
(獲禆王十餘男/女畜牧數十萬)出定襄(戊午絶幕大獲斬萬餘失兩將/軍趙信降匈奴壬戌青去病分)
(軍青出定襄斬首九千匈奴逺遁追至寘顔山還去病/出代斬首七萬封狼居胥山禪于姑衍匈奴逺遁幕南)
(無王/庭)驃騎將軍霍去病出隴西(庚申斬首/八千餘級)出北地(庚申/斬首)
(三萬昆邪王殺休屠王將四萬降得隴西北/地置五屬國處之以其地為武威酒泉郡)出代郡(注/見)
(上/)兩將軍疊出而後匈奴逺遁幕南無王庭然漢士馬
物故亦不勝算矣(自是漢馬亦/少不能復擊)其後帝雖親登單于臺
勒兵示武威震匈奴(辛未其時遣郭吉告單于南越王/頭已懸漢闕天子自將待邊能戰)
(則戰不能亟臣服單于/大怒留吉遷辱北海上)終不能免郭吉蘇武之覊留(庚/辰)
(且鞮單于立恐襲之盡歸漢使路充國/等明年遣武厚遺之反驕倨留漢使)李陵貳師之䧟
沒(壬午陵戰敗降辛夘貳師將軍李廣利擊匈奴敗/降匈奴妻以女明年被譛屠之以祭其先單于)其
開三方也則西南夷發於唐䝉司馬相如(辛未䝉使南/粤食枸醬知)
(出蜀從夜郎䍧柯江至南粤遂平南夷為䍧柯郡後又/因破南粤諸國恐入朝以夜郎為犍為郡邛為粤雋郡)
(莋為沈犁郡相如亦言可置郡冉駹/文山郡西馬武都郡滇為益都郡)兩粤起於嚴助朱
買臣(兩粤閩粤南粤癸夘閩粤攻東甌請救嚴助勸救/之遣助行閩粤罷兵東甌舉國内附徙江淮間丙)
(午閩粤王弟餘善殺其兄郢來降上為閩越立後以餘/善為東粤東粤數反買臣言東粤徙泉山浮海可破滅)
(遂遣買臣破之并閩粤盡徙江淮虛其地秦南粤即尉/佗國二世時趙佗以龍川令行南海尉事  滅自王閩)
(粤平上遣嚴助諭意即遣子宿衛元/鼎五年平之以其地為儋耳等九郡)朝鮮由於渉河(朝/鮮)
(王滿燕人居秦故空地傳至孫右渠不奉詔上/遣楊樸誅之以其地為真藩等四郡渉河臣名)其通西
域也則始於張騫之使烏孫(初騫使匈奴亡之西域見/多竒物土者與中國同歸)
(奏帝且言烏孫之盛先結烏孫他國可致丙寅遣騫賫/金帛使烏孫賜喻未決即遣副使使大宛康居等國烏)
(孫遣使送騫報謝西域凡三十六國頗與使者俱來盡/通於漢元封中以江都王女妻烏孫與為昆弟制匈奴)
趙破奴虜樓蘭王破姑師(上欲通大烏二國刼使者為/匈奴耳目癸酉遣破奴伐之)
(暴兵威以動烏孫大宛之/屬於是列亭障至玉門矣)至貳師將軍伐苑西域震恐
於是自敦煌西至鹽澤徃往起亭而輪臺渠黎置校尉屯
田矣(己邜李廣利屯酒泉旁西域恐庚辰斬苑王得汗/血天馬數十疋中馬三十疋還西域多入質乃自)
(敦煌以西/置屯田官)自是不但枸(矩/)醬竹杖天馬蒲萄(竹杖天竺/國汗血馬)
(天馬子大宛以蒲萄為酒富/人藏至數十石數十年不壊)克充所欲而殊方異物四
靣而至以隋珠和璧絡甲乙之帳設酒池肉林饗四夷
之客漫衍魚龍角抵之戱以觀視之(漫衍張衡云巨獸/百尋是也魚龍者)
(為含利之獸先戱於庭畢乃入殿前激水化/成比目魚躍水作霧畢化黄龍出戯於庭)及賂遺贈
送萬里相奉師旅之費不可勝計至於用度不足乃㩁
酒沽(癸/未)筦鹽鐵(癸亥桑𢎞羊孔僅/同管天下鹽鐵)鑄白金造皮幣(壬戌/以禁)
(苑白鹿皮為幣直四十萬王侯宗室朝享薦璧用之少/府銀錫為白金三等龍文直三千馬文五百龜文三百)
算至舟車(壬/戌)租及六畜民力屈財用竭因之以凶年冠
盜並起道路不通遣直指使繡衣持斧斷斬郡國然後
勝之(壬辰山東盜起遣暴/勝之為直指使斷斬)帝猶未能自反至江充搆難
巫蠱事作禍及太子(充初為趙王客告趙太子陰事得/幸上又與太子有隙庚寅因上疾)
(言祟在巫蠱以充為使掘蠱東宫云多得桐木人持太/子急太子斬充又發兵亂詔捕反者太子敗走自殺衛)
(皇后亦/自殺)先是陳皇后既廢(辛/亥)至是衛后復不得其死焉
禍變已極然後紓徐痛定始大悔悟乃罷方士棄輪臺
下哀痛之詔力本勸農以明休息雖云已晚猶愈迷復
之凶者(壬辰輪臺在西域有田五千頃𢎞羊請屯田不/從乃下詔自悔不復出軍封丞相車千秋為富)
(民候以/明休息)迨夫拔霍光日磾於無聞之中以當托孤之寄
擁昭立宣功在社稷亦可謂明逺也已矣嘗反覆帝所
為大抵踵秦皇之覆轍(鹽鐵㩁沽即頭㑹箕歛監臨部/主即參夷常法求仙巡幸營宫)
(室黷武/事皆同)而成敗異者何㢤秦用商鞅積刑罰而髙文以
來積寛仁本不同一也二世増始皇之過而孝昭改武
帝之失末不同二也(精/義)陳同父謂表六經置博士定生
員興太學崇儒重道所以為得也正歴朔易服色定官
名興禮樂建制立度所以為得也孝弟力田鰥寡孤獨
既存問致賜而有寃失職使者得以聞(己/未)山東水旱既
虚郡國倉廪賑救(辛/酉)而江南被水復下巴蜀粟以賑之
(丙/寅)救民䘏灾所以為得也方士之罷輪臺之棄下詔悔
過是知過能改所以為得也加以金霍之任付託得人
此其所以有秦皇之失而免秦皇之禍歟昭帝弗陵(武/帝)
(少子母趙婕妤孕/十四月而生帝)初戾太子敗燕王旦廣陵王胥淫嫚
帝越次得立(即位年九歳乙未始元六元/鳯六元平一在位十三年)年十四而辨
上官燕盍之詐信霍光之忠(己亥初光長女適左將軍/上官桀子安有女為皇后)
(安用事父子寢盛與光争權燕王旦姊為盍侯妻稱盍/主與桀安及𢎞羊皆與旦通謀詐令人為燕王書讒光)
(書奏光不敢入上召光免冠頓首上曰將軍冠朕知是/書詐也將軍調校尉未十日燕王何以知之時帝年十)
(四左右皆驚上書者果亡後桀等謀令長公主置酒請/光殺之因廢帝立燕王事覺桀安𢎞羊誅燕王盍主自)
(殺/)承孝武奢侈師旅之餘海内虛耗户口減半光知時
務之要(日磾乙未/薨光専政)首舉賢良文學問民所疾苦除田租
止出馬(戊戍詔往時令民/共出馬其止勿出)議罷鹽鐵㩁沽(庚/子)免馬口錢
(壬寅所謂租/及六畜者)減民賦錢十之三(丁/未)樓蘭授首(甲辰傅介/子斬樓蘭)
(王首懸北闕/更名鄯善國)匈奴和親(庚子蘇/武還)百姓充實稍復文景之
業其培養國脉為何如使天假之年復得周召之佐成
康不足侔矣帝崩(元/平)無嗣徴武帝孫昌邑王賀立之王
狂縱好遊及徴求長鳴雞載女子於道既即位過咎益
浮淫戯無度僅二十有七日大將軍光與田延年張安
世圗之白太后廢為海昏侯而迎立宣帝焉宣帝(中/宗)病
已更名詢(武帝曽孫衛太子孫史皇孫子太子納史良/娣生史皇孫以外家姓稱之皇孫納王夫人)
(生/帝)帝㓜遭巫蠱之禍逮繋長安獄賴廷尉丙吉得以生
全(帝生數月繫獄望氣者言獄有天子氣詔一切皆殺/吉閉門拒使者得生聞史良娣有母及兄載帝付之)
養民間髙才好學授詩論語孝經喜游俠昌邑廢吉奏
記霍光迎帝即位(丁未七月年十八戊申本始四地節/四元康四神爵四五鳯四甘露四黄)
(龍一在位/二十五年)先是泰山石起立上林枯僵栁自起生蟲食
葉其文已有公孫病已立之䜟矣(昭帝/癸夘)帝興自閭閻知
民事艱難又苦吏急即位之初首遣使詔郡國謹牧養
民而周德化擢路温舒黄覇等以尚寛和(戊申温舒廷/尉史覇廷尉)
(正/)至于定國民自以不寃(壬子定國為/廷尉十七年)霍光薨後(癸丑/三月)
始親政事厲精為治五日一聽政丞相以下奉職奏事
(癸/丑)魏相丙吉同心輔佐(甲/寅)二三年間舉賢良罷屯田罷
池籞未幸者與貧民勿治郡國宫館以貸民流者(甲/寅)減
天下鹽價遣使郡國戒勿煩擾又嚴繋囚掠笞瘐(音庾/病也)
死之禁(乙/夘)無非愛民䘏刑之事每拜刺史輙親見問以
為太守吏民之本數易則下不安二千石有治理效輙
璽書勉厲公卿闕以次用之朱邑入為大司農(北海太/守有治)
(行/)龔遂入為水衡都尉(遂為渤海太守見齊俗好未技/不田作躬率儉約勸民農桑以)
(口率種樹畜養民有帶刀/劒者使賣以買牛犢乙夘)尹翁歸入為右扶風(丙辰東/海太守)
(公亷/明察)韓延夀入為左馮翊(壬戌東海太/守民不忍欺)黄覇入為太子
太傅(癸亥頴川守/寛明増户口)此皆以郡守擢拜者也其重文學也
修武帝故事講論文藝傅又選羣儒俊材置諸左右於
是劉向王褒以文章顯(辛酉向待詔金馬門壬戌褒/作聖主得賢臣頌亦待詔)其
崇經術也命諸儒講論石渠稱制臨決立梁丘易(梁丘/京房)
(門人筮有應/官至少府)大小夏侯尚書穀梁春秋博士文雅翕然
中興於是蕭望之梁丘賀夏侯勝韋𤣥成以經術顯(庚/午)
(詔諸儒論五經同異石梁閣望之𤣥成平奏其義上親/臨決立梁丘賀易夏侯書夏侯都尉以書𫝊族子始昌)
(始昌𫝊勝勝𫝊從兄子建故有/大小夏侯學時劉向亦預焉)將相則張安世(甲/寅)趙充
國(丁/巳)杜延年(丙/辰)于定國(己/巳)京兆尹則趙廣漢(庚戌至/丙辰誅)張
敞(庚/申)太子太傅䟽廣少傅踈受(戊午皆請/老賜金歸)皆知名當世
有未易枚舉者謂之政事文學法理之士咸精其能信
然矣至於夷狄賔服則自匈奴為丁令烏桓烏孫三國
所攻由是虛弱邊境少事(庚/戌)馮奉世誅莎車王平諸國
西域震恐(丙辰莎車殺漢所立王及漢使叛適奉世送/大苑諸國客至檄兵殺莎車王諸國悉平威)
(震西域至大宛得/名馬象龍而還)趙充國撃先零招以威信竟不煩兵
而下(庚申充國上屯田議從之/辛酉置金城屬國處降羌)鄭吉破車師降日逐乃
命為都䕶督察烏孫康居等三十六國號令遂班於西
域(辛/酉)至是匈奴乖亂分為五單于更相攻撃(甲子屠耆/單于破其)
(三至乙丑呼韓/單于襲殺屠耆)呼韓邪奉國珍來朝於是烏孫以西至
安息諸國咸尊漢矣(庚午先是烏孫近匈奴輕漢/至是尊慕烏孫公主來歸)史稱
單于慕義稽首稱藩功光祖宗比迹商宗周宣非與帝
以戎狄之歸思股肱之美圗功臣於麒麟閣(霍光張安/世韓増趙)
(充國魏相丙吉杜延年劉德梁丘賀蕭望之蘇武/十一人唯霍光不名曰大將軍博陸侯姓霍氏)表而
揚之名著中興輔佐亦可謂知本者矣然先儒之論又
有曰當時法制過詳而道德不足是以人情奸詐益甚
増户口者得以冐其賞(甲寅膠東相王成偽/増户口爵闗内侯)減糴額者
得以逃其罪(庚申羗金城湟中穀斛八錢充國謂耿中/丞糴三百萬斛羗人不敢動矣中丞請糴)
(百萬斛乃得/四十萬斛耳)獻鶡雀者得以投其詐(張敞舍鶡崔集丞/相府黄覇謂神雀)
(欲以聞後/知乃止)甚至上計簿者不過具文(壬申詔天下少事/民貧盜不止咎在)
(上計簿者/文其而已)而虜入代郡始科𤨏邊吏者反䝉思職之褒
(丞相丙吉馭吏嘗出見馳驛探知虜入代遽白吉且言/邊郡長吏老病者宜豫視吉召東曹案邊長吏科𤨏條)
(其人𤨏録也詔問虜入郡吉具對御/史大夫不知獲譴褒吉憂邊思職)其為欺弊雜出而
不可禁矣(通/鑑)至於用恭顯而啟元帝之信宦官(𢎞恭石/顯少坐)
(腐刑為中黄門帝任中書官恭為令顯僕射元帝/即位數年恭死顯代為令委以政事貴幸傾朝廷)貴許
史而啟成帝之信外戚(甲寅罷霍禹大司馬悉易以許/史子弟代典兵柄庚申王吉上)
(疏諌謂為迂闊成帝/時用外戚王鳯等)楊韓之戮赤族之誅而啟哀帝之
殺大臣(甲子左馮翊韓延夀與蕭望之互相按劾上不/直延夀以鑄刀效上方事弃市光禄勲楊惲㢘)
(潔無私人告驕奢致日食按得與孫/㑹宗書當大逆要斬哀帝誅王嘉)産三大釁卒以亡
漢(東萊/文)愚謂大臣之誅已見之前朝而帝又甚焉者也
不但楊韓而已霍氏之罪固不容赦而光之忠勲不可
以無後(許皇后産光妻顯賂毉弑后明年納女成君為/后光卒上頗聞其事踈其黨乙夘霍禹謀反族)
(誅后亦/廢自殺)趙廣漢之脅持丞相固不可逃而吏民請代數
萬亦不容以重違(丙辰廣漢以私怨論殺被吿下丞相相/按驗廣漢疑丞相夫人殺侍婢脅丞)
(帝惡之坐要斬吏/民號泣請代不許)盍寛饒剛直公清諌用刑法任中書
宦官(上書云以法律為詩/書以刑餘為周召)以為怨謗下獄致死(庚/申)帝曽
不少顧惜何其刻㢤推原其故皆初年擇術不精學申
韓而不任周政雜霸道以致之也(戊辰太子言上持刑/太深宜用儒生帝謂)
(漢家自有制度本以伯王道雜/之柰何純任德教用周政乎)由是觀之綜核厲精之
治雖足以使一時吏稱其職民安其業而髙祖文帝忠
厚寛仁之脈斵喪無餘矣議者直謂西京之亡自宣帝
始其以是夫元帝奭(宣帝太子母許皇后壬申即位癸/酉初元五永光五建昭五竟寧一)
(在位十/六年)即位初年首以公田賑業貧民賦貸種食未㡬
減樂府貟省苑馬以賑困乏又未㡬罷宮館減馬獸肉
食終一十六年之間貸貧民賜孤寡髙年帛遣使存問
耆老孤寡失職之人㡬無虛歳可謂慈仁愛民之主矣
至於尚節儉好儒術皆為君之美節(癸酉召貢禹拜諌/議大夫禹奏請節)
(儉丁丑詔大官所具各減半乗輿秣馬無乏事而已蕭/望之周堪劉向張敞貢禹匡衡韋𤣥成京房之徒皆見)
(信/用)獨惜其剛斷不足柔懦太過許史預政恭顯専權當
時大患也望之周堪請罷中書其言非不切直帝不能
用反致望之遭䜛以死(甲戌望之等患許史恭顯請罷/中書宦官不悟恭顯竟譛毁望)
(之召下廷尉飲酖/自殺其年𢎞恭死)京房援幽厲用佞為喻非不明白帝
雖悟而不斷反致京房罹毁棄市(甲申房宴見極論幽/厲用佞而國危又引)
(齊桓二世任竪刁趙髙亡國又極言灾異警動之請上/去顯上云已喻終不能去顯遂疾房譛之竟以棄市)
周堪以隔絶病瘖卒張猛以見誣自殺(辛巳上復召用/堪猛顯管尚書)
(堪希得見常因顯白事事決顯口堪/遂瘖卒顯又誣猛令自殺於公車)陳咸朱雲髠為城
旦(乙酉中丞咸數言顯短顯恨之咸與槐里令朱/雲善雲被劾從咸伺侯顯白泄省中語坐之)至鄭
令蘇建論死(乙酉鄭令建得顯私書/奏之顯以他事論死)而公卿以下畏顯
側足而立矣此帝雖善善而善卒以戮雖惡惡而惡終
不去事無巨細悉闗中書(甲戌恭死顯/為中書令)専權邪僻賊害
忠良西漢之衰决於此矣當是時灾異並作日月失明
星辰逆行山崩泉涌地震石隕夏霜冬雷春凋秋榮隕
霜不殺水患螟蟲人民饑疲盜賊不禁刑人滿市春秋
所紀盡皆有之(京房奏/帝之辭)是誰之召與史氏不此之察乃
謂帝専用儒生貢薛韋匡迭為宰相牽制文義優游不
斷孝宣之業衰焉嗚呼此豈儒者之過母乃用非真儒
而復有小人在側以間之率多持禄保位患得患失之
不暇曽是足以為儒者乎(陳同父謂貢禹持禄保位與/石顯為用大可責孔光𫝊韋)
(賢𤣥成咸皆持禄保位被阿䛕之譏王尊𫝊匡衡阿附/畏事顯惟薛廣德直言極諌月餘以歳惡民流乞骸骨)
成帝驁(元帝太子母王皇后戊子六月即位己丑建始/四河平四陽朔四鴻嘉四元始四元延四綏和)
(二在位二/十六年)善修容儀臨朝淵黙尊嚴若神可謂有穆穆
天子之容矣求遺書於天下詔劉向校書中秘(乙/未)又可
謂知崇文學者然即位初年首以元舅王鳯為大司馬
領尚書事(戊子王氏之/興自此始)未㡬同日之内五侯受封(己丑/封舅)
(王崇安成侯賜譚商/立根逢時爵闗内侯)雖罷中書宦官免斥石顯以除閹
官之害(己丑遷顯長信中大僕與妻子/徙歸故郡憂懣道死黨與皆廢)而朝廷政權一
轉而歸外戚矣(己亥鳯卒從弟音代丙午音卒從弟商/代己酉商卒弟根代癸丑根病免從弟)
(莽代莽元皇后弟曼之子乙巳封新都侯癸夘五侯僣/侈欲誅不果王氏一姓乗朱輪者二十三人青紫貂蟬)
(魚鱗左右/劉向封事)盤據勢要驕奢盈泆僣擬乗輿縱惡不誅(五/侯)
(穿城引水借光明宫象白虎殿僣迫/乗輿如此癸邜欲論罪復赦不誅)遂致排擯宗室孤
弱公輔斬戮無忌撃斷不請帝方湛于酒色飛燕蠱惑
赤鳯内亂許后廢死齊家之倫斁矣(辛丑上㣲行過陽/阿主家見歌舞趙)
(飛燕恱之召入宫大幸復召其妹癸夘飛燕譛廢許皇/后癸丑賜死己巳立飛燕為后寵反哀妹昭儀絶幸后)
(姊妹嘗通宫使燕赤鳯者/劉向進列女傳以戒上)劉向王章精忠懇切如水沃
石(乙未向奏洪範五行傳戊戌上封事言灾異皆斥王/氏之盛辛亥义以蜀山崩江水竭以漢起蜀必亡之)
(光極詆王氏皆無補咎丁酉京兆尹王章剛直雖由鳯/進内非之極言日食  在鳯上寤令舉代鳯者章舉馮)
(野王鳯知使尚書/劾章大逆竟棄市)朱雲梅福披心讜論動遭按劒(己酉/上以)
(張禹言不疑王氏故槐里令朱雲上䟽乞上方斬馬劒/斬佞臣張禹上大怒令引出斬之雲扳檻折辛慶忌叩)
(頭爭之得免及丁未故南昌尉梅福上䟽訟王章/寃厯陳灾異  漢興外戚専權之戒䟽入上不納)獨杜
欽谷永張禹孔光之徒謟諛權臣乃保寵固禄(欽阿附/鳯為補)
(過將美如王章之奏教鳯稱老乞骸骨既殺章復教舉/直言之類  永前後上䟽黨王氏専攻上身後宫  丙)
(申張禹以上師傅入相與鳯同領尚書阿附鳯吏民上/書議王氏専政上問禹禹奏宜無信上由此不疑王氏)
(持史賛光/  禄保位)迹帝昏懦柔惡如此漢祚之移不在其身幸
矣哀帝欣(成帝庶弟定陶恭王康之子祖母傅昭/儀元帝昭儀恭王母母丁姬恭王妃也)長好
文辭法律成帝無嗣徴為太子成帝崩即位(乙夘建平/四元夀二)
(在位/六年)帝在東宫時見委政外家王氏僣盛嗣位之初首
行罷免政由已出未為失也然丁傅董賢相繼寵用(甲/寅)
(即位才一月封舅丁明后父傅晏為侯是月立后傅氏/  乙夘太后從弟傅喜大司馬喜正人不阿太后  丙)
(辰喜免丁明大司馬丁戊午封太后從弟傅商為侯庚/己未傅晏大司馬    巳侍中董賢大幸戊午封侯)
(申大司馬六月帝崩賢與妻自/殺官賣董氏財凡四十二萬萬)殺尚書鄭崇(戊/午)殺丞相
王嘉(己/未)皆以賢寵盛忠諌死也班史謂覩孝成之世權
柄外移是以臨朝屢誅大臣欲彊主威以則武宣謬矣
陳同父謂帝何不思之甚王氏可去丁傅獨可用乎外
戚猶不可用賢何為者可使之預政乎盖知彼之為非
而不知此之為尤甚也南宫氏曰帝寧負成帝之恩欲
尊定陶之號冷褒叚猶董宏之佞說是從(乙夘郎中今/冷褒黄門郎)
(叚猶奏乞正恭皇太后皇后尊號甲寅髙昌侯宏首發/其議竟尊定陶太后曰恭皇太后丁姬曰恭皇后丙辰)
(义尊定陶太后曰帝太/太后恭皇后曰帝太后)而師丹傅喜孔光之正諌不用
(丹司空喜司馬光丞相太后毎欲稱尊號與成帝母齊/喜與光執正議不順㫖帝崩後丁傅董親屬皆徙逺方)
(獨詔褒傅喜以/特進奉朝請)一差意向遂拂羣心斗筲之莽知天下
清議在是也於是摟取之以文其奸劾奏董宏甘心屢
黜(甲寅莽與師丹劾宏/不道免莽後就國)公卿大夫聞而直之至訟莽寃
者百數而莽得志矣(己未吏民稱莽賢良周/䕶等復訟莽功德召還)自是浮譽
日隆遂執魁柄(庚申帝崩馳召莽秉/政百官緫已以聽)乃用儒術平寃獄
治誣告黜僣人以濟其私革漢為新梯禍自此豈非帝
行乖禮義自失人心倒持太阿而授之莽㢤平帝衎(成/帝)
(庶弟中山孝王/興之子母衛姬)哀帝崩無嗣徴帝立(辛酉元始五在/位五年夀十四)即
位㓜沖太后臨朝(元帝后/王氏)政自莽出褒善顯功以自尊
盛於是賜號安漢公(辛酉風益州令塞外蠻夷自稱越/裳氏獻白雉欲比功周公羣臣承)
(㫖白太/后賜號)加宰衡位諸侯王上(甲/子)至加九錫而居攝之謀
成矣造符命作祥瑞無所不至漢士大夫若崩厥角稽
首靡然從之前後上書獻頌者四十八萬七千五百餘
人而炎漢二百年之宗社已挈而之莽(己丑五月諸侯/王公列侯宗室)
(皆請亟加賞太后乃加九錫十二月謝囂奏武功長孟/通浚井得白石上員下方有丹書文曰告安漢公莽為)
(皇帝符命自此始又宗室劉慶言帝冨春秋宜令莽/行天子事如周公帝崩遂居攝韍冕踐祚朝羣臣)惟
龔勝邴漢梅福逢萌王覇數子卓然不肯為所汙(壬戌/大夫)
(邴漢以莽専政歸莽簒辛未以祭酒徴勝不受徴不食/十四日死  壬戌梅福知莽必簒弃妻子去不知所之)
(掛癸亥逢萌見莽殺其子宇曰三綱絶矣即/  冠將家浮海  王覇見莽簒弃冠帶絶交)歆國師(劉/歆)
(為莽國/師公)雄大夫(揚雄為/莽大夫)貽萬世鄙笑莽既弑帝(乙丑十/二月帝)
(益壯莽欲居攝因/臈日上椒酒酖帝)乃徵宣帝𤣥孫擇其最㓜者立之是
為孺子嬰(父廣戚侯顯二歳立為皇太子號曰孺子丙/寅居攝三年莽簒封安定公初莽勑乳母不)
(得與語既長/不能名六畜)莽自攝尊位稱假皇帝既敗翟義復殄趙
朋(丁夘東郡守翟義起兵討莽朋/亦起兵三輔莽兵敗義復敗朋)自以為得天人之助
甫及三年遽行簒奪定國號曰新(至是莽謀即真之事/十一月以居攝三年)
(戊辰為初始元年初莽使羣臣奉符瑞白太后后大驚/又使王舜求璽罵不予舜曰太后寧能終不予耶乃投)
(于地曰我老死如而兄弟今族滅也太/后時年八十四癸酉崩又十年漢誅莽)漢遂中絶迹莽
始起外戚折節力行以要名譽又乗四父厯世之權(鳯/音)
(商/根)太后夀考為之宗主(元帝王/皇后)故得肆其姦慝以成簒
盜及竊位南面處非所據乃始恣睢奮其威詐滔天虐
民窮凶極惡毒流諸夏亂延蠻貊猶未足逞其欲焉自
書𫝊所載亂臣賊子無道之人考其禍敗未有如莽之
甚者也盖炕龍絶氣(無德居/髙位)非命之運(非天命/之命)紫色䵷
聲(淫聲非/正曲)餘分閏位(不得正王之位/如月餘分為閏)聖人之驅除云爾
(班史/賛)民心思漢甚於饑渇逺近蜂起立聖公為更始皇
帝莽就屠戮支體横分矣夫以莽之狂謬其姑憤之(太/后)
(罵曰猪狗不食其/餘豈有汝兄弟)其子叛之(癸亥宇以血洒莽第欲以/變怪警懼歸政事覺殺宇)
(辛巳莽太子臨/謀殺莽不克)其女背之(庚午安定太后自劉氏廢稱/疾不朝莽哀傷欲嫁之令孫)
(建子盛飾問疾后大怒因發/病不肯起莽女平帝后也)殆與禄山史思明朱温同
惡前史但載之於敘𫝊亦宜已矣(南宫/氏)更始𤣥字聖公
景帝七代孫光武族兄也嘗殺人亡命在平林賊中(號/更)
(始將/軍)以懦弱為新市平林所立即位朝羣臣羞愧流汗
舉手不能言(癸未更始二先是丁丑荆州王匡王鳯起/新市南陽馬武穎川王常成丹等從之緑)
(林山衆十八萬午壬午緑林疫分為下江新市招七月/平林賊起  壬  冬光武與兄縯伯升起南陽  致新)
(市平林兵下江兵亦合時聖公亡命平林諸將已十餘/萬欲立劉氏從人望南陽豪傑及下江兵欲立伯升新)
(市平林兵憚縯威明貪𤣥懦弱故得立癸未初/都宛進都洛陽九月誅莽甲甲二月都長安)委政匪
人日醉後庭官爵猥濫闗中離心四方怨叛三年赤眉
立劉盆子(初戊寅樊崇等起琅邪衆數萬鈔徐兖間朱/其眉為識號赤眉乙酉六月立朱虛侯章之)
(後劉盆/子為主)人長安而更始亡(乙酉降尋被殺光/武詔封為淮陽王)天命有歸
盆子不能自保而光武中興焉(壬午冬光武伯升起南/陽  癸未五月伯升㧞)
(宛更始忌其威明殺之大六月拜光武破虜將軍申十/月行司𨽻修宫府又拜  司馬渡河撫州郡  甲  五)
(月立為蕭王徴赴行/在不就徴始貳更始)陳同父曰西漢之治自寛仁而變
為深刻自深刻變為委靡髙惠文之寛仁賛而成之者
蕭曹周勃申屠之功景武宣之深刻啟而導之者晁錯
公孫魏相之過元成哀之委靡不能開喻而正救之者
則又貢禹張禹孔光之罪也抑又有說髙祖以下有德
者莫過文帝有才者莫過武帝迹其行事有足憾者秦變
先王法度治統㡬於一絶矣漢興去周未逺制度典章
猶可考而復也髙祖草創未暇為惠帝仁柔不能為則
復古之事非文帝其誰任乎時海内富庶矣黎民醇厚
矣天下㡬刑措矣奈何溺黄老清静之說雖賈生再三
之請而未遑遂因陋就簡無以垂法於後則是有可為
之時而無復古之志也至武帝狹小漢家制度慨然欲
追蹤唐虞商周之盛則復古之事舎帝又誰與歸于時
正朔改矣禮樂興矣罷百家而六經表章矣奈多欲之
念既勝徒取髙皇約束紛更之非惟無以改秦之失而
又有甚焉者則是有欲為之志而無復古之實也然則
先王經世之大法至秦而遂冺秦人紛亂不綱之政至
今而猶存考其事論其世文帝武帝二君盖深有足憾
者與西漢自髙至平凡十二帝并孺子共二百一十四
年(始乙未/終戊辰)為莽所簒十四年(己巳終壬午莽偽號己巳/建國五天鳯五地皇二)
更始二年(癸未/甲申)
　
　
　
　
　
　
　
　史纂通要卷七
欽定四庫全書
　史纂通要卷八
　　　　　　　　　　　　元　胡一桂　撰
　　　東漢
世祖光武姓劉名秀字文叔南陽蔡陽人(南陽郡今鄧/州蔡陽縣名)
髙祖九世孫景帝子長沙定王發之後生九歳孤養於
叔父良性勤稼穡受書通大義王莽末盜賊起(壬午/冬)避
吏新野(邑名賣/穀於宛)以圗䜟言劉氏復興遂與兄縯(字伯/升)起
兵南陽乙酉六月即帝位于鄗(火各反今楚/州髙邑縣)十月遷都
洛陽(今西/京)十三年丁酉天下始定于一(即位年二十九/元年乙酉建武)
(三十一中元二/在位三十三年)帝聖德龍興不階尺土才明勇畧誠非
人敵且開心見誠無所隠伏延攬英雄務說民心恢廓
大度同符髙祖當時二十八將咸能感㑹風雲奮其智
勇以成佐命之功(顯宗圗二十八將於南宫雲臺鄧禹/吴漢賈復耿弇冦恂岑彭馮異朱祐)
(祭遵景丹盖延姚期耿純贓宫馬武劉隆馬成王良陳/俊杜茂傅俊堅鐔王覇任光李忠萬修邳彤劉植并及)
(王常李通竇融卓茂共三十/三人馬援以椒房之親不與)首破尋邑於昆陽(癸未六/月帝以)
(數千大破莽兵四十二/萬殺王尋王邑餘衆遁)而莽因以授首(九/月)降銅馬於􁀙
(苦堯反鉅鹿縣名甲申五月銅馬大彤髙湖重連鐵腰/大鎗尤來青犢五校五幡五樓冨平合索等數百萬冦)
(掠擊敗銅馬髙湖重連與銅馬合/復破降之故闗西號帝為銅馬帝)而尤來五校青犢以
次服從(乙酉吴漢斬尤來丙戌賈復破/降五校丁亥吳漢破降青犢)斬王郎(癸未冬/卜者王)
(郎詐稱成帝子稱帝邯鄲甲申五月/撃破邯鄲王郎夜走王覇追斬之)降朱鮪(更始司馬/甲申守洛)
(陽乙酉秋吴漢等十一軍圍之以/預殺伯升為疑帝使岑彭說降之)降赤眉(戊寅起注見/前丁亥春馮)
(異大破於殽底衆八萬降帝乃/以盆子為趙王郎中賞賜憐之)誅秦豐(甲申五月起黎/兵十餘萬號楚)
(黎王丁亥七月岑/彭破之己丑伏誅)誅劉永(梁孝王八世孫更始時紹封/乙酉稱帝丁亥秋蓋延圍之)
(永將斬/永降)斬張豐(丁亥春守涿反戊/子夏祭遵討斬之)夷彭寵(守漁陽丙戍/反自稱燕王)
(己丑春寵奴/子宻斬寵降)降張歩(琅邪賊帥起甲申丁亥劉永立為/齊王己丑冬耿弇破降之齊地平)
擒李憲董憲(李憲莽盧江連帥癸未據郡稱淮南王後/稱帝庚寅春馬成等禽之江淮平董憲東)
(海賊帥起甲申丁亥劉永立為王/庚寅春吴漢并龎萌禽之山東平)降隗純(癸未囂起癸/巳死子純立)
(甲午朱歙破/降之隴右平)獲田戎(起甲申自稱埽地將軍/丙申秋馮駿禽於江州)殄公孫述
(起癸未稱帝巴蜀丙申冬漢宫/破述被創死其將延岑以城降)走盧芳(乙酉起安定後/稱帝九原奔匈)
(奴庚子秋降後/復亡卒於匈奴)十餘年間海内蕩平立髙祖之業救萬
民之命赫然中興號為東漢何其成功之速㢤老吏垂
涕於漢官威儀之見(癸未帝為更始司𨽻入洛修宫府/老吏垂涕曰不圖今日復見漢官)
(威/儀)吏民喜恱於持節渡河之日(癸未帝行大司馬事持/節渡河鎮撫州郡所過)
(除莽苛政/吏民喜恱)以至呼沱冰合(甲申春帝徇薊王即移檄購/帝十萬户遂南馳聞郎兵在)
(後皆恐至呼沱河冰/忽合渡未畢數騎解)人與之天與之矣今觀帝自即位
之初首召伏湛為尚書典定舊制(湛名儒知典故更始/為平原太守獨全一)
(境/)徵卓茂為太傅寛仁是用(並乙酉茂/故宻令)召侯覇為尚書
令明習故事條奏施行(戊子每春下寛/大詔皆其所建)命馮勤典封功
臣差量功次輕重莫不厭服(丙戌封諸將列侯/大國四縣餘有差)崇重儒
術則起太學稽式古典修明禮樂四方學士如范升陳
元鄭興杜林衛宏桓榮之徒雲集京師立五經博士使
各以家法教授(己丑立十/四博士)又從桓榮張純等之議初建
三雍以講道(丙辰起明堂/靈臺辟雍)側席幽人旌車徴賁若薛方
龎萌聘而不至嚴光周黨王覇至而不屈(己丑光㑹稽/人帝故人除)
(諌議大夫不屈耕冨春山人黨太原人引見自陳願守/所志隠居澠池  覇太原  引見稱名云天子有所不)
(臣歸隠茅屋蓬/户連徴不至)釀成漢家二百年節義之風帝長於民
間見稼穡艱難百姓疾苦乃除王莽之煩宻還漢世之
輕法念户口耗少縣官吏職尚繁并省四百餘縣以去
冗貟以軍士屯田糧儲差積除什一之法復郡國三十
稅一之制(並庚/寅)帝久厭兵事自隴蜀既平非警急未嘗
言軍旅又思保全功臣不令以吏職為過遂罷左右將
軍官耿弇等皆上大將軍印綬以列侯就第(丁/酉)數引公
卿郎將講論經理夜分乃寐皇太子嘗問攻戰之事曰
非爾所及也其後西域十八國遣子入侍請都䕶辭而
不許(丙/午)匈奴遣使稱臣臧宫願得五千騎以立功而不
從(戊申匈奴日逐/王遺使稱臣)北匈奴求和親臧宫馬武又請撃之
詔報非其時不如息民自是諸將莫敢言兵事者(辛/亥)史
稱其退功臣而進文吏戢弓矢而散馬牛斯亦止戈之
武焉加以身衣大練色無重綵耳不聽鄭衛之音手不
持珠玉之玩宫房無私愛左右無偏恩損上林池籞之
官廢騁望弋獵之事勤約之風行于上下是以三十年
間四夷賔服百姓家給政教清明野穀旅生麻菽尤盛
野蠶成繭被於山阜(莽末旱蝗黄金/一斤易粟一斛)甘露降(丙申降/南行唐)醴
泉出朱草生(丙辰夏京師醴泉涌/愈痼疾赤草生水涯)雨穀陳留(乙夘形/如稗實)有
非常之瑞應焉議者猶謂帝督責守長纎過斥罷百姓
不寧然朱浮上疏願游意經年之外望治一世之後於
是牧守代易頗簡(執金吾朱浮疏曰漢興吏皆積久至/長子孫間者守宰數易視事日淺未)
(足昭見其/職云云)漁陽張君桑麥之歌見於八年之久(己亥張/堪守漁)
(陽八年百姓殷冨歌曰桑無附枝/麥穂兩岐張君為政樂不可支)此固無以議為也獨
惟以直言殺韓歆(己亥司徒歆好直言上不能容/宣詔責之歆及子自殺於家)以墾
田殺歐陽歙(己亥司徒歙汝南守度田不實贓罪誅/歙八山愽士諸生千餘人哀請不許)河南
尹張汲與郡守十餘皆獄死(庚子皆坐/度田不實)至於廢郭后(辛/丑)
(寵衰怨懟廢/為中山太后)移太子(后廢强不自安請辭位奉母后上/不忍遲回數歳後以為東海王)
貶馬援(己酉帝壻梁松嘗恨援援後與耿舒伐蠻舒言/其短上遣松責問因䧟之又前伐蠻載惹苡一)
(車權貴譛言明珠文犀上怒妻子請/罪上以松書示之訟寃乃得歸葬)斥桓譚(丙辰上以/䜟決靈臺)
(所譚極言䜟非經上/怒出為郡丞道卒)用䜟言而行封禪(丙辰上夜讀河/圖㑹昌符赤劉)
(之九㑹命岱/宗封禪遂決)信赤伏除王梁(乙酉以䜟拜野王令王/梁為大司空衆不恱)以
不義侯封子宻(己丑子宻以奴殺/彭寵帝封不義侯)深為仁明之累耳至
於憤前代彊臣竊命矯枉太過以吏事責三公不任大
政舉天下事盡歸臺閣而廟堂輕(庚寅上時用明察不/復委任三府權歸刺)
(舉小臣故朱浮䟽信刺舉之官黜鼎輔之任辛邜命司/𨽻督察三公陳元䟽請以莽罔宻為戒不宜使有司察)
(公輔/從之)逮明帝又加以詆毁厥後例以灾異䇿免而權任
日輕以至末世雖忠臣義士相繼在位慷慨激發而於
漢室之危亡竟莫之救者豈其本心㢤權勢盖有所不
得行故也吁安得不於帝矯枉之失為之三歎明帝莊
(光武第四子母陰皇后元年丁巳在位/十八年戊午永平十八年廟號顯宗)天資聦察十歳
能通春秋十二知吏牘書說墾田之弊其明智已足以
切事情(己亥諸郡遣使奏事陳留吏牘有書云頴川𢎞/農可問河南南陽不可問詰吏祗云長夀街得)
(之帝怒明帝時十二曰吏受郡勑當欲以墾田相方耳/帝曰何故言河南南陽不可問曰河南帝城多近臣南)
(陽帝鄉多近親田宅踰制不可為/準詰吏實如是考檄具知姦狀)及即位加意禮文之
事命東平王蒼議定南北郊冠冕車服之儀及光武廟
登歌八佾樂舞之數(戊午蒼/帝母弟)宗祀明堂登靈臺以望雲
物(己未正月/祀光武)尤垂情古典游意經藝大射禮畢(己未三/月辟雍)
(大/射)袒割執醬而酳(音胤/漱也)尊事三老五更(李躬三老/桓榮五更)正坐
講道諸儒執經問難圜橋門而觀聽者萬計(同/上)自皇太
子諸王以下子弟莫不受經又為外戚子弟立四姓小
侯學(樊韓/陰馬)置五經師期門羽林之士悉令通孝經大義
匈奴亦遣子入學(丙寅/四月)幸魯祠孔子及弟子七十二人
親御講堂命皇太子諸王說經(壬申/三月)尤善刑理法令分
明日晏坐朝幽枉必達内外無倖曲之私在上無矜大
之色斷獄得情號居前代十二(十斷其二言/少刑也本紀)至於遵奉
建武制度無敢或違后妃之家不得封侯與政館陶公
主(光武/女)為子求郎不許(賜錢十萬謂郎官上應列宿出/宰百里茍非其人民受其殃本)
(紀/)蠲公車反支日不受章奏之制(庚申上怪曰民廢農/桑逺來詣闕而復拘)
(禁忌豈為政之/意乎遂蠲其政)可謂得為政之體者自祭彤破赤山烏
桓塞外震讋西自武威東盡𤣥莵悉皆内附(元/年)班超至
鄯善斬北虜使而鄯善降至于寘于寘王殺匈奴使來
降威震西域其後五十餘國皆遣子入侍(癸酉超僅三/十六人入西)
(域與漢絶六十年/復通超彪子固弟)而白狼槃木等百餘國前世未至皆
稱臣奉貢至歌詩頌德(甲戌白狼/王詩頌德)寶鼎(癸亥出/王雒山)麒麟白
雉醴泉(戊/辰)甘露芝草(甲/戍)之祥莫不畢至亦云盛矣南宫
氏猶謂其殺朱浮(浮司空多機苛察有單辭/告之者賜死單辭無證據)殺虞延(洛/陽)
(令以法誅陰氏客馬/成後陰氏中傷自殺)杖藥崧(怒郎崧以杖撞/之崧走入床下)提曵近臣
(御史寒朗争楚/獄令左右提下)斥辱公卿而君臣之禮闕廣陵王荆(帝/母)
(弟詐飛書䧟東海王强乂使巫/祝詛丁邜有司請誅之荆自殺)楚王英(光武子與方士/作金龜玉鶴符)
(瑞庚午告發/請誅英自殺)相繼殛死而兄弟之恩乖楚獄連逮死徙
千數而刑獄濫(辛未死徙外繋尚數千陸續/寒朗爭之馬后上言方解)傷於𥚹察
以耳目隠發為明而𢎞人之度未優(本紀/論)遣使天竺求
浮屠書(乙丑帝聞西域有神曰佛遺使天竺得其書及/沙門以來中國始𫝊其術圗其像楚王英最先)
(好/之)而開億萬世釋氏之禍深可惜耳章帝炟(顯宗第五/子母賈貴)
(人馬后無子養為己子己亥即位丙子建初/八元和三章和二在位通十三年炟丁達反)帝知人厭
明帝苛切以長者之資(魏文帝稱明帝/察察章帝長者)行愷悌之政因
鮑昱之請而除禁錮(丙子大旱太尉昱對楚獄多寃宜/還徙者以召和氣丁丑夏還四百)
(餘家甲申冬解/禁獄三等禁錮)因陳寵之䟽而務寛厚(丙子冬寵請蕩/滌苛法上嘉納)
(務從/寛厚)納第五倫王莽嚴酷之戒(丁/丑)行郭躬重文從輕之
奏(戊寅廷尉躬條諸重文可從/輕者四十一件奏之皆施行)紏擅殺之罪(庚/辰)除慘刻
之科(甲申秋詔考掠鉆鑚慘苦/無極秋冬理獄明為其禁)定報囚之期(乙酉詔報/囚止用十)
(月/)罷均輸法(甲申尚書張林以用不足請官自賣鹽置/均輸僕射朱暉奏上怒切責林等罷之)
著胎養令(乙酉春詔民産子者復勿算三歳孕者/賜胎養穀人三斛復夫算一歳著為令)賜行
義穀(甲申故尚書鄭均納忠言毛義徵不/至以行義稱詔褒寵各賜穀千斛)詔二千石選
舉惟進柔良(内/子)三公用吏惟取安静(乙/酉)加以輕徭薄賦
民賴其慶(壬午詔車駕所過不得修橋道離城/郊迎丙子以上林池籞田賦予貧民)至於奉
承太后盡心孝道(太后馬/援女)友愛諸弟不遣就國(戊寅有/司請遣)
(就國不從/皆留京師)備弟子儀以尊師(帝初受書東郡守張酺乙/酉春東巡先備弟子儀請)
(講書一篇然後/修君臣之禮)立四科以取士(癸未詔一德行髙妙志/節清白二經明行修能)
(任博士三明曉法律能任御史四剛毅/多畧才堪三輔皆存孝弟清公之行)命諸儒於白虎
觀講論同異而稱制臨決(己丑詔如石渠故事名儒丁/鴻樓望成封桓郁賈逵班固)
(廣平王/羡皆與)選髙材受春秋書詩以扶學廣義(癸未授髙才/左氏穀梁春)
(秋古文尚/書毛詩)公卿大夫至郡縣吏咸選經明行修之人虎
奔衛士皆習孝經匈奴子弟亦遣入學自三代以還風
化之盛未有若東漢者在位十三年間郡國所上符瑞
合於圖書者數百千所盛㢤(本紀/論)吁由漢迄唐創業一
統者數君善作而不善述者往往而是求如光武明章
父祖子孫三世匹休千載一時而已(増廣/通畧)獨惜其信竇
后之䜛而易太子(后無子壬午譛太子母宋貴人挾邪/媚巫蠱自殺太子慶廢立梁貴人子)
(肇為皇/太子)以飛書之謗而殺貴人(肇立梁氏私相慶竇氏/恐為飛書䧟貴人父梁)
(竦癸未竦誅二梁貴人/亦死小貴人生太子)縱竇憲之横至奪公主田園而
不正其罪(癸未憲恃后聲勢以賤直奪沁水公主田園/主不敢計後覺上大怒切責后毁服謝乃解)
(以田還主/卒不加罪)陳同父謂異日女主臨朝外戚用事皆此焉
基(謂信后䜛/不罪憲)胡氏以為東漢之衰決於此(管/見)愚謂皆竇
后有以為帝盛德之累使立后之時不溺私愛從馬嚴
之議寧有此乎可為三歎(戊寅春立后時馬嚴諫曰竇/固誤先帝出兵西域煩費旡)
(益勲又受誅其家不宜親近時/竇氏方寵諌不行勲后父也)和帝肇(肅宗第四子母/梁貴人戊子正)
(月即位己丑永元十六興元/一在位十七年廟號穆宗)帝㓜沖踐祚母后臨朝竇
憲専政匈奴既平(己丑太后兄憲與耿秉將萬騎破北/單于登燕然山刻石勒功辛夘破北)
(匈奴金㣲山單于遁不知所在/龜兹等國皆降出塞五千里還)憲威權日盛潜圖僣逆
朝臣震攝望風承㫖帝年十四赫然發憤欲謀誅之㑹
日食丁鴻上䟽(壬辰六月日食司徒鴻言日食/者日象君也且援諸吕専權事)旬餘以
鴻行太尉兼屯衛南北宫決議鄭衆(中常侍衆南陽人/一心王室不附豪)
(黨帝與内外臣寮莫得親接且朝臣/自袁安丁鴻外皆附憲故與衆議之)卒鋤元惡(帝幸北/宫詔金)
(吾校尉屯衛宫門閉城收誅奸黨収憲/印綬并同母兄弟免就國皆迫令自殺)用清中外躬親
萬㡬當時事體盖有甚難者矣(憲宗族滿朝爪牙腹心/備具刺史守相皆出其)
(門太后内主/朝臣皆附憲)自是十七年間舉苑囿以假貧民弛陂池
而令采取勸民蓄蔬以助五穀(並癸/巳)至於遣使發廪救
水旱蝗蟲之灾減民田租㡬無虛歳(甲午以後/凡十二詔)廷尉陳
寵務從寛恕而活濟甚衆(甲/午)司空張奮口陳時政即雪
寃獄而甘雨隨沛(甲午旱奮對引見明日幸洛陽舉/寃獄罪洛陽令未及還大雨三日)袁
安丁鴻魯恭韓稜諸賢相繼進用宏益居多逺方珍羞
則勑大官勿復受獻(癸夘舊南海進生龍眼荔枝/奔死繼路帝聞狀即詔罷之)前後
符瑞自稱德薄抑而不宣(本紀符瑞/八十一所)齊民歳増闢圡日
廣北空朔庭(見前/注)西通重譯方之章帝實乃過之(甲午/班超)
(斬焉耆尉犁王西域五十國皆内屬至海濵四萬里皆/貢獻  増廣通畧謂竇后沒帝始知梁貴人子議者以)
(梁氏寃死請貶竇后詔臣子無貶尊上之文不從方之/章帝事馬后彼處其常此處其變最為近厚梁王暢有)
(覬覦神器語有司請詔獄不許/方之明帝楚獄不逺過之乎)胡氏謂作史者未能鋪
張揚厲曠闕多矣(管/見)或乃謂帝誅憲不謀大臣而謀之
鄭衆以功受封(壬辰遷大長秋/壬寅封𠞰卿侯)遂開十常侍亡漢之階
竇后既崩甫知自出封梁氏三侯而梁氏自此盛(丁酉/竇后)
(崩張酺方言帝梁氏出感慟追封皇太后封/梁竦三子為侯賞賜巨萬寵遇光於當世)是則然矣
一則親親之義不容已一則取其足以濟一時之事但
不賞而封不為無失然亦豈料其末流之弊如彼㢤若
帝者使天假之年孝文不足多遜也如以成敗論世無
全主矣吁殤帝隆和帝少子生始百日而為君(在位一/年丙午)
(延平/一)鄧太后臨朝(和帝皇后/太傅禹孫)張禹鄧騭騭弟悝𢎞等輔
政騭雖謙遜然外戚擅權又起於此和殤而後宫闈定
䇿利在㓜昏外立者四君(安質/桓靈)臨朝者六后(章帝竇后/和帝鄧后)
(安帝閻后順帝梁后/桓帝竇后靈帝何后)盖嗣主㓜沖女后専政則外戚必
用事(竇憲鄧騭閻顯/梁冀竇武何進)官寺得與政亦其勢然矣(増廣/通畧)安
帝祜(章帝孫清河孝王慶之子母左姬鄧太后立帝丙/午八月即位丁未永初七初元六永寧一建光一)
(延光四在/位十九年)立年已十三矣太后猶臨朝十五年外戚用
事(鄧/騭)中官預政(鄭衆蔡/倫等)日食風雹雨水旱蝗山崩地震
或䧟或坼無歳無之杜根歸政之請嚢盛致殺(丁未根/為郎上)
(言太后后大怒令盛以縑/囊撲殺之詐死三日得逃)鄧康貶損之勸屬籍為絶(庚/申)
(康后從弟諌宜崇公室損私/權不從康謝病後絶屬籍)后疑保權固位者矣及觀
其徵河間王子翼至京美其容儀使為平原懷王後留
京師(己未河間/王和帝弟)獨無意乎帝乳母王聖已疑之矣盖帝
少聦明為后所立長漸不德不可后意特所謂婦人之
仁往往欲為而未決耳太后崩(辛酉/三月)帝甫親政五年之
間惟乳母言是聽惟宦官譛是從鄧氏既夷太子亦廢
(原缺/)


　
　
　
(疑納冀不/    父)商卒冀嗣大將軍不疑尹河南(辛/巳)窮饕極惡
為日不足八使之遣巡行風俗(壬午秋選有威名八人/周舉杜喬周栩馮羡栾)
(巴張綱郭遵劉班並/守光禄大夫號八俊)張綱至為之埋輪都亭且曰豺狼
當道安問狐狸徑劾奏冀不疑罪帝雖知其忠言莫能
用也(劾冀無君十五事時冀妹梁后寵/方盛姻族滿朝帝不能用其言)餘使所劾皆冀
與閹宦親屬事竟不行忠賢屈抑其能救亂乎沖帝炳
(順帝子母虞貴人甲申八月即位/年二歳乙酉永嘉元末逾年崩)梁后臨朝委政宰輔
李固所言多見采擢宦官黄門為惡者一皆斥遣天下
方翹首太平而梁冀専柄輙相忌嫉固㡬不免飛書之
䧟矣(宦者飛章誣固冀白/太后使下其事不聽)嗚呼危㢤質帝纉(章帝𤣥孫/父渤海王)
(鴻母陳夫人沖帝崩梁冀徴帝與梁太后立之乙/酉正月即位年八嵗丙戍本初一年六月弑崩)太后
臨朝帝性聦慧知冀驕横嘗朝羣臣曰此䟦扈將軍也
言未脱口而餅中之毒已進矣胡氏曰李固時為三公
親覿厥事使於是時亟請太后出御前殿召三公中二
千石大㑹庭中推舉尚食可立得罪人捨此不務而伏
屍號哭顧效兒女之悲哀㢤(丙戌閏六月帝食餅苦煩/甚促召李固固入問得患)
(因尚能言白食煮餅腹悶得水尚可活冀曰恐吐不可/飲水語未絶崩固伏屍號哭推舉侍醫冀慮事泄大惡)
(之/)桓帝志(章帝曽孫祖河間王開父蠡吾侯翼母匽氏/冀弑質帝白太后迎帝即位丙戌閏六月即)
(位年十五丁亥建和三和平一元嘉二永興/二永夀二延熹九永嘉一在位通二十一年)太后猶臨
朝梁冀専政肆作威福天子拱手首殺李固杜喬以重
其威(丁亥冬劉文劉鮪訛言清河王蒜當統天下文鮪/既誅王亦貶死冀又使馬融草奏誣固喬預其奸)
(殺之初固喬欲立蒜/不肯立帝帝亦寃之)繼殺中郎袁著以杜天下議己(壬/辰)
(著年十九忿冀奸惡極言其罪即/捕殺之并殺其所善六十餘人)至殺陳授邴尊帝始
震怒(戊戌太史令授奏日食之變咎在大將軍冀使洛/陽令殺之帝由是發怒己亥議郎尊為鄧香長壻)
(香卒妻宣適梁紀冀妻納宣次女猛掖庭幸冀欲認為/己女恐尊沮敗宣意殺尊又遣刺客殺宣宣覺馳白帝)
(帝大/怒)與宦者單超具瑗唐衡左悺徐璜五人定議誅冀
(己亥秋發兵圍冀第冀與妻孫夀自殺梁氏孫氏無少/長皆棄市收財三十餘萬萬以充用減天下租半連及)
(公卿死者數十人故吏賔客/死者三百餘人朝廷一空)元惡雖除五侯嗣虐流毒
四海辜較百姓與盜無異(超等五人同日封縣侯兄弟/宗姻皆據郡縣超卒賜祕器)
(玉匣以葬天下語曰左回天具/獨坐徐卧虎唐兩墮持兩端也)賴楊秉韓縯李膺諸賢
彈劾紏擊削國誅貶鞠躬屏氣(乙巳太尉秉奏免侯覽/具瑗削國司𨽻縯奏琯)
(罪琯自殺又奏瑗罪貶死超璜家襲封者並降鄉侯丙/午司𨽻膺破張讓家合柱取其弟野王令殺之為殺孕)
(婦罪諸黄門屏/氣休沐不敢出)似亦為稍快於人心者于時(丙午/下同)甘陵
周福以帝舊學擢尚書同郡河南尹房植亦有名當朝
鄉人謡曰天下規矩房伯武因師獲印周重進二家賔
客各植朋黨由是有南北部黨人之議後汝南太守宗
資任范滂河南太守成瑨委岑晊二郡又為之謡曰汝
南太守范孟博南陽宗資主畫諾南陽太守岑公孝𢎞
農成瑨但坐嘯因此流言轉入太學諸生三萬餘人以
郭林宗(泰/)賈偉節(彪/)為冠與李膺陳蕃王暢等更相褒
重學中語曰天下模楷李元禮不畏彊禦陳仲舉天下
俊秀王叔茂於是中外承風臧否相尚公卿畏其貶議
屣履到門而成瑨殺張汎(汎宛冨賈與後宫親賂中官/縱横岑晊勸瑨赦後殺之乃)
(奏/)劉瓆殺趙津(津小黄門為晉陽縣巨患太原守瓆赦/後殺之覽使汎妻訟寃帝怒下瑨瓆獄)
(殺/之)翟超破侯覽冡宅籍沒貲財(覽喪母歸起大冢山陽/守超使張儉督郵破其)
(冢宅具/奏聞)黄浮按徐宣罪棄市暴尸(璜姪宣下邳令虐甚/求取李嵩女不得卒)
(至嵩家載女歸射殺之東海相黄浮聞之收宣/家屬考問誅宣宦官訴帝超浮並髠鉗輸作)皆犯閹
宦之怒及河内張成以善風角推占當赦教子殺人李
膺收捕遇赦竟殺之宦官遂教成弟子牢修誣告膺等
養太學游士交結諸郡生徒共為部黨誹訕朝政疑亂
風俗帝震怒班下郡國逮捕太尉陳蕃以所按皆憂國
公忠之人不肯平署帝愈怒下膺等獄詞連及杜宻(太/僕)
陳翔(中/丞)及陳寔范滂之徒二百餘人(丙午蕃又/極諌䇿免)而黨錮
之禍作矣賴霍諝竇武並表救請事幸中息而海内希
風之流復相標榜有三君(竇武陳蕃王淑/三君謂世所宗)八俊(李膺荀/昱杜宻)
(王暢劉祐魏朗趙典/朱瑀八俊謂人之英)八顧(郭泰范滂尹勲巴肅宗慈夏/馥蔡衍羊陟八顧謂以德行)
(引/人)八及(張儉翟超岑晊范康劉表陳翔/孔昱檀敷八及言導人追宗也)八厨(度尚張邈/王孝劉儒)
(胡母班秦周蕃向王章/八厨言能以財救人也)之號譬如立的於此使人得以
彎弓而射之(丙午明年賈彪入説尚書霍諝校尉竇武/並表請帝意稍解并赦歸田里禁錮終身)
靈帝之世卒䧟大戮悲夫靈帝宏(章帝𤣥孫曽祖清河/王開父解瀆亭侯萇)
(母董夫人桓帝崩竇太后與竇武立之丁未十二月即/位戊申建寧四熹平六光和六中平六在位二十二年)
帝初即位太后臨朝陳蕃(太/傅)竇武(大將/軍)同心輔政徵用
名士(李膺/杜宻)天下想望太平惜其謀誅宦官㡬事不宻反
為曹節王甫等矯詔所殺(戊申秋蕃武合謀奏太后誅/宦宦為宦者朱瑀盜發武奏)
(罵曰中官放縱可自誅我曹何罪而當盡滅因大呼曰/陳蕃竇武奏白太后廢帝為逆節甫遂矯殺蕃武夷其)
(族/)於是羣凶得志侯覽諷朱並告張儉黨人曹節諷有
司復舉膺等黨錮名節屠戮濫及無辜生人之類㡬息
矣(己酉冬初儉為翟超督郵按侯覽母殺之覽使鄉人/朱並告儉與同郡二十四人為黨圖危社禝詔刋章)
(討捕節等因此諷有司捕前鉤黨故司空虞放及李膺/杜宻朱㝢荀昱翟超劉儒范滂等百餘人死獄中附從)
(者錮及五屬州郡承㫖有未人/嘗交闗亦死徙廢禁六七百)郭林宗聞黨人之死私為
之慟曰詩云人之云亡邦國殄瘁漢室滅矣但未知瞻
烏爰止于誰之屋耳㤗雖好臧否人倫而不為危言激
論故能處濁世而怨禍不及焉初范滂等非訐朝政自
公卿以下皆折節下之太學生爭慕其風以為文學將
興處士復用申屠蟠獨歎曰昔戰國之世處士横議列
國之王至為擁彗先驅卒有坑焚之禍今之謂矣乃絶
迹梁碭之間居二年滂等果罹禍惟蟠超然免於評論
司馬氏曰郭泰既明且哲以保其身申屠蟠見㡬而作
不俟終日卓乎其不可及已當是時䕶羗校尉叚熲既
定西羗復移東討師凡再克東羗悉平(戊申己酉凡斬/二萬八千餘級)
然所以為漢慮者不在此也帝方且西園賣官(戊午開/西邸賣)
(官自闗内侯以下入錢有差二千石二十萬四百石四/百萬又私令左右賣公千萬賣卿五百萬貯西園庫私)
(藏/)後宫列肆(辛酉使采女販賣/帝着商賈服宴樂)弄狗駕驢甘為下流之
態黄巾甫夷(甲子鉅鹿人張角自稱黄天其部帥有三/十六萬皆着黄巾同日皆反遣北中郎盧)
(植左中郎皇甫嵩右/中郎朱雋討平之)黒山粗定(乙丑二月所在賊起張/牛角褚飛燕至百餘萬)
(號黒山賊鈔河北飛燕降/拜中郎將領河北畧定)論功行賞乃見於十常侍之
封(乙丑夏封張讓趙忠等十二人/為侯號十常侍以討張角功)貴寵宦孽稱為父母
(帝謂讓忠曰張常侍是/我父趙常侍是我母)南宫雲臺灾計畆稅錢(乙丑雲/臺灾張)
(讓說帝稅天下田畆十錢修宫又青州/郡助修宫錢大郡二三千萬餘各有差)一意聚歛惟閹
豎之言是聽未㡬帝崩子辨即位(年十七何/太后子)太后臨朝
(靈帝/何后)何進用事(何后/之兄)袁紹勸進盡誅宦官太后難之進
召董卓本以脅后(紹勸進召四方猛將盧植言卓/强忍必危朝廷不宜召進不聽)卓將
至而太后猶狐疑進反死於張讓叚珪等之手(進入白/太后盡)
(誅常侍讓珪潜聞其語侯進出/詐以太后詔召進斬之己巳)袁術燒焚宫闕(中郎將/術聞進)
(死燒宫闕欲/以脅出讓等)袁紹盡殱宦官(亦以進死引兵闕下斬趙/忠等及諸宦者皆殺之二)
(千餘人張讓等將少帝奔平津/尚書盧植叱責讓讓等投河死)卓自為司空廢少帝(廢/為)
(𢎞農王庚/午弑之)弑何太后立陳留王恊是為獻帝而東漢亡
矣(協靈帝王美人子何后酖美人董/太后自養恊靈帝母董夫人也)按春秋左氏𫝊齊
寺人貂始漏師于多魚(僖二年多魚地名𫝊/言貂始泄桓公軍事)管仲言於
齊侯曰夏殷之世刑殘之人放諸磽确不毛之地使與
禽獸為伍周衰始命墨者守門劓者守闗宫者守内刖
者守囿髠者守積胡氏曰五帝三王之盛一行一止必
於其時必於其義是故晝居於外所任使者公卿賢士
大夫也夜居於内所叙御者后夫人淑嬪婦也曷嘗有
刑餘之人在日月之側乎雖夏商季世桀紂之亂尚無
是也及幽王寵褒姒滅西周始有婦寺之名自是以來
帝王大本日以消亡為人君者以行道布德之公位為
快情遂欲之私居故聽政有數而公卿進接者希宴遊
無度而妃嬪御幸者無時外不分於書内不分於夜矣
然天下萬事來者不可不應也公卿既不可使至於内
妃姬又不可使至於外於是始有用刑餘之人將命於
其間者矣齊小白用自刑之竪貂死不獲殯秦胡亥信
天刑之趙髙為髙所殺後世人君聞是宜披根拔本追
復夏商之制剗革周衰之弊矣而漢唐猶有用之以亡
國者豈非在於不仁之君㢤噫病在不仁之君不可與
言也使其可與言則何亡國之有愚又嘗悲黨錮之禍
痛漢室之亡而憤閹宦之流毒也諸君子之不幸肇於
牢修之一言成於曹節之申請而羣小深根固蒂陳竇
一撃不勝而身死何進再擊不獲身又死袁紹不勝其
忿一舉而盡殄滅之國隨以亡至今言之可為於邑也
雖然亦諸君子自少盡其道耳夫以昬主亂朝何異明
夷之世顧乃互相標榜的然以名德相雄長且欲藉口
舌以障其流而回其瀾已非晦明艱貞之道夫子言人
而不仁疾之已甚亂也今不惟疾之而已直欲驅而納
之死地又非謹仲尼不為已甚之戒則其構怨掇禍宜
也吁易當夬決之世以五君子之盛決一小人之微猶
致嚴於健而說決而和之訓況小人道長之時乎後之
君子尚監于兹獻帝恊(靈帝中子董卓廢少帝立之即/位九歳庚午初平四興平二建)
(安二十五年其年曹丕簒改元黄初封帝山陽公/又十四年崩曽孫𫝊國至晉永嘉為五胡所滅)卓為
相國袁術起兵推紹為盟主共討董卓(庚/午)卓懼弑廢帝
以絶人望焚宫廟(洛陽二百里/内室屋蕩盡)發諸陵(辛未并及公/卿墓收金寶)刼
遷長安積金郿塢(號萬/歳塢)賴司徒王允左右扶持王室粗
安已而誅卓族滅其家百姓歌舞相慶(壬申夏卓常以/吕布自衛嘗少)
(失意㧞㦸擲之布怒允知之使為内應因卓朝都尉以/㦸擲之𠂻甲不入大呼布布曰有詔討賊誅之族其家)
(其黨葬卓輙/大雷雨漂棺)夫何傕等搆禍兵䧟長安王允黄琬(司/𨽻)卒
於鋒鏑之下(六月卓部曲李傕郭汜樊稠等軍十萬䧟/長安吕布戰敗招允出奔允不忍去帝傕)
(殺之初傕等乞赦布亦勸赦允不從布/請以卓財班將校允又不從故及於難)於是兇黨得志
竊弄威權者四年傕既殺稠與汜治兵相攻(乙亥春争/權傕就坐)
(刺殺/稠)脅帝幸營燒焚宫室乗輿奔播(三月幸傕營四月/移幸北塢六月和)
(解二人丙子七月還至洛陽丁/丑汜為其將所殺三年傕誅夷)甫還洛陽老瞞詣闕遷
都于許百官總已大權遂挈而之操(丙子八月曹操移/帝都許宿衛兵侍)
(莫非操/姻黨)挾天子令諸侯以遂其私建安二十五年間殺
生降拜不出漢天子之手特寄空名於臣民之上耳操
死子丕簒漢昭烈帝蜀孫權亦自王於吴而天下三分
矣朱文公綱目於獻帝既已遇簒即以昭烈大書其後
俾得紹漢遺統而吴魏僅分書其下焉陳同父曰東漢
諸君之得失皆繫於光武明章之身盖自和安以降紀
綱日就淪喪當時袁安楊震李固杜喬陳蕃李膺之徒
忠義奮發寧隨踵受戮而不顧漢祚雖衰所以久而未
墜者不可謂非三君崇儒術表行義之效此其所以為
得也然而袁安不能止竇武窮兵之請噫嗚流涕楊震
不能勝樊豐周廣之譛慷慨自殺李固杜喬死於梁冀
之䟦扈陳蕃竇武死於宦竪之盤錯終莫能救漢室之
亡者其失豈非由於光武不任大臣三公具員明帝加
以詆毁章帝無所匡救體統卒以不正厥後例以灾異
斥免權任日輕之故歟南宫氏曰西漢自髙帝而下有
文武宣東漢自光武而下有明章文中子以七制斷之
善矣七制以下母后擅權戚宦用事兩漢所以亡也(講/義)
然西漢之亡風俗委靡東漢之亡風俗剛勁黨錮諸賢
節義凛凛姦雄如操猶終身未敢廢漢自立謂非名義
扶持之功不可其視西漢阿䛕成風稱功頌德者大不
侔矣(増廣/通畧)吁溺冠嫚罵安事詩書旌車徵賁息馬講義
其風聲氣習相去懸絶如此㢤有天下者可以觀矣東
漢自光武至獻帝凡十二帝共一百九十六年(自乙酉/至庚子)
通兩漢二十四帝四百六十九年
　
　
　
　
　
　
　
　史纂通要卷八
欽定四庫全書
　史纂通要卷九
　　　　　　　　　　　　元　胡一桂　撰
　　蜀漢
漢昭烈姓劉名備字𤣥德涿郡人祖雄父𢎞景帝子中
山靖王勝之後(勝子正元狩六年封涿縣陸/城亭侯坐酧金失侯因家焉)因獻帝為
曺丕簒逆(庚子/十月)蜀中傳言獻帝已遇害於是發䘮制服
即位於成都武擔之陽(武擔/山名)章武元年辛丑四月也(即/位)
(年六十一辛丑章/武二在位二年)以諸葛亮爲丞相許靖為司徒觀帝
初見諸葛亮於隆中亮首曰將軍帝室之胄信義著於
天下及其勸進之辭又曰曺丕簒漢天下無主大王劉
氏苖族宜即帝位味斯言也名正言順漢賊逆順之分
判於此矣晉陳壽志三國乃帝魏而傳昭烈習鑿齒漢
晉春秋之作謂蜀為正魏簒逆蜀平漢始亡(習㐮陽人/為桓温主)
(簿以溫覬覦非望/作是書以裁正之)司馬氏通鑑乃謂昭烈於漢族属疎
逺摧抑漢祚奬進賊魏且謂操取天下於盜手非取之
於漢室夫自卓旣誅戮則天下固漢之天下也傕汜交
攻天子奔走荆棘間未聞操有勤王之舉車駕還洛陽
操始入朝其謀固欲挾天子令諸侯而已名為漢相實
漢賊耳網目於此始大書特書以昭烈承獻帝之後俾
得以紹漢遺統焉論者嘗即文公綱目與温公通鑑並
言之温公於獻帝之末曺丕之簒也書帝禪位於魏魏
王即皇帝位文公則書魏王曺丕即皇帝位廢帝為山
陽公至蜀漢之興也文公於獻帝建安二十五年之後
即大書昭烈皇帝章武元年漢中王即皇帝位以繼之
及蜀之出師也温公書諸葛亮入冦文公則書魏冦漢
中丞相亮伐魏温公進魏而退蜀則袓陳壽之舊史此
以强弱論也文公帝蜀而賊魏則本春秋之書法此以
是非論也以廢帝矯禪位之誣以冦漢反入冦之逆正
統復而快人心於方来大義明而誅賊臣於旣往綱目
之作可識矣(胡成性/史論)帝𢎞毅寛厚知人待士盖有髙祖之
風焉迹其﨑嶇戎馬之間如神龍之在陂澤無所因而
飛騰也降於吕布(丙子布襲降之/以為豫州刺史)歸於曺操(丙子又為/布攻歸操)
(操益兵使圖布戊寅又為/布攻復歸操操禽布斬之)借勢於袁紹(己邜為操邀袁/術術南走帝據)
(徐州始叛操遣使與袁紹連兵/庚辰操悔縱帝自追之奔袁紹)爲客於劉表(辛巳操擊/敗帝奔喪)
(有髀裏肉/生之歎)兵日以弱迹日以孤而氣不少挫志不少懾
及見孔明於三顧定竒䇿於一言(丁亥荆州見徐庶庶/曰諸葛孔明卧龍也)
(乃三駕見/草廬之中)赤壁一戰彊虜摧敗(戊子孔明奉命詣孫權/遂共敗操赤壁取荆州)
遂奄有荆益稱王漢中(己丑孫權以帝領荆州牧權畏/之進妹固好周瑜分南岸給帝)
(庚寅以給少見權借荆州從之甲午降益州牧劉璋乙/未以詐自取益州其年權取荆州中分之己亥斬操將)
(夏侯淵操自長安出邪谷軍遮要以臨漢中趙雲/大敗操兵操引還長安帝遂有漢中自稱漢中王)與吳
魏鼎立而為三迨夫卽帝位之後志雪江陵之憤(己亥/關侯)
(守江陵吳吕䝉代魯肅屯陸口䝉稱疾召還以陸遜代/遜至陸口為書與侯為自托之意侯意大安稍徹兵備)
(遜陳侯可禽之要權遂癸兵襲侯以蒙為大都督盡伏/精兵􁧗艫中使白衣揺艣作商賈服畫夜兼行盡收縛)
(侯所置江邉屯候故侯不知麋芳𫝊士仁皆嫌侯輕已/開門降䝉遂襲取江陵侯乃西保麥城因遁走馬忠迫)
(侯害之吳/定荆州)卒成夷陵之師(壬寅帝耻關侯敗大舉伐吳/自巫峽建平連營至夷陵界)
(立數十屯自正月相拒至六月為陸遜火/攻所敗土崩瓦解帝夜遁僅得入白帝城)明年武安疾
篤竟賫志以没矣可勝痛哉盖嘗論之帝以神明之胄
又得衆賢戮力以為之佐方孔明躬耕隴畝抱膝長吟
自比管樂實天下第一流乃為帝所有他如關侯(雲/長)張
飛(翼/徳)為爪牙法正(孝/直)為謀主許靖(文/休)糜竺(子/仲)簡雍(憲/和)為
賓友蔣琬(公/琰)負社稷之器馬超(孟/起)兼文武之資黄忠(漢/升)
勇冠三軍龐統(士/元)冠冕南州董和(幼/宰)黄權(公/衡)李嚴(正/方)吳
壹費觀彭羕(永/年)劉巴(子初昔所/忌恨者)之徒咸擢顯要盡其器
能謂冝可以復漢祚弔遺黎然卒局於一隅之蜀而不
能取中原塊土者何哉陳同父嘗謂孔明隆中之約謂
吳可以爲援而不可圖柰何自吳取荆州之後蜀不能
忘情於吳吳襲闗侯定荆州蜀讎吳者愈深夷陵之師
急於報怨反貽白帝之辱小不忍以亂大謀蜀盖失於
此矣尚能并力以取魏哉獨惟昭烈君臣之間當托孤
之際肝膽相照無纎介形迹何其盛也(南軒文癸夘帝/崩永安宫謂亮)
(曰君才十倍曺丕終定大事嗣/子可輔輔之不才君可自取)方之曺操垂没留連妾
婦之態下至分香賣履家人婢子罔不區處真狗彘之
不若而謂昭烈敵哉昭烈謂後主曰勿以惡小而爲之
勿以善小而不爲惟賢惟德可以服人㫖哉斯言皆可
師法則知𤣥德天資旣髙克己亦力其從盧植周元方
鄭康成游啓告詳至𢎞益多矣(管/見)後主禪(昭烈子癸夘/建興十五延)
(熈二十景曜五炎興/一在位四十一年)才雖中下建興之初猶能委任賢
相亮撫百姓約官職開誠心布公道盡忠益科敎詳明
賞罰必信道不拾遺彊不陵弱下至橋梁道路井竈圊
溷無不修繕征四郡(乙巳春南征益州永昌䍧柯越嶲/四郡斬雍闓禽孟獲七縱七禽七)
(月悉/平)屯漢中(丁未春北征駐/漢中上出師表)攻祁山(戊申春攻祁山天/水南安安定皆叛)
(魏應亮關中震響前鋒馬謖遼莭度遂敗街亭誅謖自/咎民忘其敗辛亥春復圍祁山懿將謂懿畏蜀如虎懿)
(自當之大敗又遣/張郃迨亮亮殺之)出散關(戊申冬上疏陳六未解釋羣/疑引兵出散關圍陳倉糧盡)
(還魏米追/撃斬王雙)抜武都陰平(己酉春攻/二郡取之)已而休士息民治兵
講武木牛流馬之作八陣圖之制咸得精要三年而後
用之(壬子於黄沙作木牛流馬講武/癸丑用木牛流馬運未集斜谷)於是約吳大舉軍
於渭南分兵屯田爲久駐之基司馬懿固拒不戰而孔
明病且卒矣(甲寅春舉十萬由斜谷伐魏軍渭南屯田/與懿相守百餘日懿不出八月亮卒於軍)
(年五十四/謚忠武侯)所幸費禕(文/偉)董允(休/昭)遵亮遺䂓猶可自守夫
何姜維産禍(辛巳維數出兵蜀人愁苦/後為鄧艾所破隴西騷動)閹官弄權(陳祗/代允)
(侍即與宦人黄皓/相表裹弄權覆國)方且湔游觀(丙辰至湔觀/汶水旬日反)廣音樂魏
將鍾(會/)鄧(艾/)長驅入冦帝出降而漢始亡(癸未至洛陽/受魏封安樂)
(縣/公)然綿竹之戰臣死於君見孔明之有子(艾破諸葛瞻/綿竹先是遣)
(書曕曰若降表為瑯邪王曕怒斬/艾使戰敗與子尚死之曕孔明子)成都之降子死於父
信昭烈之有孫(帝用譙周䇿降艾皇子北地王諶怒曰/若勢窮力屈便當父子君臣背城一戰)
(同死社稷以見先帝不納是日/諶哭昭烈廟先殺妻子後自殺)數千百載之下讀史至
此猶使人凛凛有生氣耳按綱目自章武元年之下卽
以魏吳分書至癸未魏方并蜀而滅漢或曰漢亡矣魏
可承正統乎曰未也有吳在焉綱目於甲申以後猶以
吳魏分書(甲申下猶分書魏咸熈元/年吳主孫皓元興元年)漢亡僅二年而晉
已滅魏(乙酉晉司馬炎稱帝廢魏/主陳留王而滅之魏亡)乙酉以後晉吳猶分
書至太康庚子吳亡晉武始得大書以續正統終魏之
世不得在大書正統之列焉吁綱目繼春秋之筆不少
假借於亂臣賊子之靡何其嚴哉蜀漢再傳四十三年
而滅於魏焉(起辛丑終癸未時魏陳留王/景元四年吳孫休永安六年)
　　魏
魏文帝姓曺名丕(字子/桓)沛國譙人(譙亳/州也)桓帝世曺騰爲
中常侍養子嵩(本姓/夏侯)生魏王操丕為太子襲封(庚子正/月操死)
(年六十/六丕襲)建安二十五年庚子十月簒漢(時年三十三庚/子黄初七壽四)
(十/)國號魏以土德都鄴(今相/州)遷都洛陽(庚子/冬)魏自曺操
(追號/武帝)初舉孝亷後守東郡乗時而興破黄巾(辛未時/牧兖州)擒
吕布(據㐮戊/寅斬之)降張繡(己夘/夏)滅二袁(己夘擊術南走死壬/午紹卒子譚尚相攻)
(乙酉平之/并河東)平劉表(戊子秋表卒子/琮以荆州降)征張魯(乙未秋破/漢中冬降)破
韓遂馬超(辛夘操自將設計以疑遂超/一戰敗之於渭南關西平)用軍行師變化
若神諸將征伐親授教令與敵對陣意思安閑知人善
察難欺以僞御軍三十年手不釋卷晝講武䇿夜思經
傳雅性節儉不事侈靡勲勞宜賞不吝千金無功妄施
分毫不與卒能鼎立三方者惟其明畧最優也然自遷
獻帝于許以来(丙子/遷)挾天子族董承(己夘帝忌操專廹/密詔承結義士誅)
(之庚辰/族承)戮貴人(董承女帝以貴人/有倭為請不得)弑伏后(甲午后因殺/貴人與父書)
(言圖操覺廹帝廢后使華歆領兵入宫后藏壁中歆牽/出遇帝被髪徒跣行不曰不能復相過耶帝曰我亦不)
(知命在何時后兄弟/宗族死者百餘人)勦皇子(弑后并殺/二皇子)族孔融(戊子融/在朝持)
(正議忤操/誣族之)殺荀彧(壬辰議進操國公加九鍚彧曰君子/愛人以德不宜如此操不悦及擊權)
(以彧参軍彧/疾飲藥卒)殺崔琰廢毛玠(丙申有言琰傲世怨謗殺/之玠傷琰無罪人復白玠)
(怨謗/廢出)左右侍衞莫匪曹氏之人殺生降拜不出漢天子
之手者二十四五年晚年用天子車服出入稱警蹕(丁/酉)
(四/月)尹氏曰烏有至尊在上人臣可用天子車服出警入
蹕者乎操於斯時亦旣自帝甚明謂非有不遜之志烏
乎可歴考老瞞平生所爲如夜卧枕圓枕噉野葛至尺
餘飲酖酒至一盃其深奸極詐不可殫言迹其天資暴
戾慓悍禍賊其畜無君之心久矣乃至終身朶頥羊鼎
曾不一染指焉豈其畏名義而不欲速哉顧其勢所未
可(其時吳蜀方/以簒漢攻操)緩而圖之得之可以稍安(以上南宫氏/講義下以愚)
(意足/之)亡何而老且死矣非真不欲身取而代之也而曰
若天命在吾吾爲周文王(陳羣等請操正/大位操云云)母乃爲是誑
與況孟津之師文王豈料其事之至此今乃先期其子
之簒而身自爲文王立言已爲荒悖又況獻帝非商紂
比操所爲乃文王罪人柰何敢借喻耶文帝天資文藻
下筆成章勒成所著凡百篇又使諸儒集經傳隨類相
從餘千篇號皇覽庶乎有意於斯文者矣灾異不劾三
公(辛丑夏明/罪已之意)取士不拘年限(壬寅春儒通經術吏逹/文法皆試用不拘老幼)后
族不許預政(壬寅春詔婦人預政亂之本今後羣臣/不得奏事太后后家不得輔政受封爵)又
爲政之美者獨惜其懷嫡嗣㡬奪之恨禁錮植等諸王
寄地空名而磐石之宗不彊(初爲太子時弟植機警多/能㡬於奪敵旣即位禁錮)
(儕於/匹夫)當旱蝗饑荒之時欲徙冀州十萬户以實河南畧
無恤民之意(庚子冬辛毗極諌/謂失人心乃減半)伐吳之舉不從劉曄之
請其後雖三出而無成(辛丑秋孫權為蜀所攻遣使稱/臣曄請襲之不從拜權吳王)
(壬寅出師徴吳侍子權拒守與蜀通好癸卯秋舟師伐/吳至廣陵龍舟㡬覆還乙巳秋再舉至廣陵欲渡波濤)
(洶湧歎曰天所以/限南北也乃還)明珠犀象之求一差所好徒取諒闇
不知禮之誚(辛丑冬使求雀頭香大貝明珠犀象玳瑁/孔雀翡翠闘鴨長鳴雞於吳吳臣曰諒闇)
(中所求若此可與/言禮哉悉與之)罪戴陵(庚子長水校尉陵諌不/宜數獵大怒减死一等)殺鮑
勛(丙午勛舊治郭后弟罪時為太子/手書救不從即位數直諌竟殺之)廢曹洪(操從弟性/吝帝嘗就)
(貸絹百疋不從衘之丙午以舍客/犯法必欲殺之太后怒止從廢出)抑何君人之量未𢎞
此猶未也史臣之論有曰三年之䘮自天子逹於庶人
故雖三季之末七雄之敝猶未有廢衰斬於旬朔之間
釋麻杖於反哭之日者也逮于漢文變易古制人道之
紀一旦而廢固已道薄於當年風頽於百代矣魏王(時/方)
(嗣王/位)旣追漢制替其大禮處莫重之哀而設饗宴之樂
居貽厥之始而墮王化之基(六月引兵次譙大饗六軍/父老設妓樂百戲吏民上)
(壽/)及至即位顯納二女(十月簒位是月/納獻帝二女)是以知王齡之
不遐卜世之期促也(孫盛/論)若夫簒國之初妄引舜禹受
禪自此遂開後世亂臣賊子僣亂之原爲萬代首惡尹
氏曰前史信其偽辭衰世襲其遺蹟一則曰禪位二則
曰受禪綱目直以稱帝廢主大書于册(綱日書魏王曹/丕稱帝廢帝為)
(山陽/公)傳禪之説絶不復舉然後姦僞之徒始無以爲欺
天下後世之具其有補於名教哉明帝叡(文帝太子母/甄夫人被誅)
(郭后無子文帝命后養帝事后甚謹后愛之得立丙午/五月即位丁未太和六青龍四景初三在位十四年)
帝天資秀出立髮垂地口吃少言沈毅好斷優禮大臣
開容善直雖犯顔極諫無所摧戮君人之量偉如也然
于時百姓凋敝四海分崩不聿脩顯祖開拓洪基顧乃
務營宫室(乙卯作許昌宫洛陽宫昭陽太極殿總章觀/丙辰作九龍殿丁巳起土山芳林園日役三)
(四萬/人)躭于内寵(乙卯婦官擬百官數殿北立八坊處之/遊宴其中置女尚書六人典外奏事丁)
(巳奪士女已嫁/吏民者選入宫)不思安民之本不固維城之基(黄初以/来宗室)
(侯王至親不敢相通植上疏言取齊者田族而非吕宗/分晉者趙魏而非姬姓今公族疏異姓親不勝憤悶明)
(指司馬矣/不知恤也)至彌留之際牽姦臣之言付托非人遂使權
臣專國社稷無衞以至易姓哀哉(戊午十二月疾以後/事囑燕王宇及夏侯)
(獻曹肇輔政劉放孫資久典機密肇不平二人懼後患/因薦曹爽召司馬懿相参從之己未正月以齊王芳屬)
(懿遂/殂)邵陵厲公(一稱/齊王)芳(明帝養子莫知所由来/者或云任城王楷子)幼沖嗣
位(己未卽位年八嵗庚申正/始九嘉平五在位十四年)曹爽司馬懿輔政(顧命/大臣)何
晏鄧颺丁謐等為用欲爽專權説爽轉懿為太傅(己/未)其
後又説爽遷太后(丁卯遷/求寜宫)自擅朝政屢更庶事遂與懿
有隙初晏好老莊書與夏侯𤣥荀粲王弼之徒競為清
談祖尚虗無謂六經爲聖人糟粕由是天下士大夫爭
慕效之遂成風俗不可復制明帝惡其浮華抑而不用
至是説爽以釀其禍青蠅之夢管輅盖己知其將敗矣
(大原管輅明易數晏問連夢青蠅數十集鼻驅不去何/也輅曰鼻天中之山髙而不危所以長守貴青蠅臭惡)
(則集位峻者顛輕豪者亡不可不深思/也舅責其太切輅曰與死人語何畏耶)爽又飲食車服
僣擬乘輿弟羲(中領軍/將軍)諫不納懿於是以太后令誅爽
而權移典午矣(己巳帝朝髙平陵爽羲從懿勒兵奏爽/背顧命亂國典免爽羲公卿奏爽謀逆)
(遂收爽羲晏颺等/皆誅之夷三族)懿卒子師秉政廢帝而立髙貴郷公
焉髙貴郷公髦(文帝之孫甲戍正元二甘/露四在位六年二十遇弑)觀其才慧夙
成尚辭好問講論經學孜孜無倦親詣太學講書易禮
記躬行盛禮有文帝之風然忿威權日去爲謀不密以
黄屋左纛之重顧乃親執干戈與賊臣較一旦之命卒
死於成濟之手爲天下笑豈不悲哉(庚辰謂臣僚曰司/馬昭之心路人所)
(知吾不能坐受廢辱帥僮僕數百鼔譟出昭第中䕶軍/賈充逆戰太子舍人成濟問充充曰畜養此輩正在今)
(日賈卽前刺帝刃出/於背昭夷濟三族)司馬昭旣弑髙貴郷公(昭師/之子)姑立
常道郷公少延曹氏嵗月(增廣/通畧)是爲元帝奐(操之孫燕/王宇之子)
(庚長景元四咸熈一/二年晉簒封陳留王)政出司馬僅寄空名當時中散大
夫嵇康(叔/夜)好言老莊與阮籍(嗣/宗)阮咸(仲容/籍姪)山濤(巨/源)向秀
(子/期)王戎(濬/仲)劉伶(伯/倫)相友善號竹林七賢皆崇尚虛無輕
蔑禮法縱酒昏酣遺落世事籍居䘮飲酒無異平日咸
幸姑婢伶乗鹿車携酒使人荷鍤自隨曰死便埋我士
大夫爭相慕效謂之放逹風俗敗壞(壬/子)景元四年雖能
併蜀滅漢未㡬昭卒炎遂簒魏而為晉矣(炎昭/之子)吁卲陵
厲公之見廢髙貴郷公之見弑常道鄉公之見簒司馬
安然爲之不聞有所謂節義之士出於其間風俗之衰
可痛也已南宫氏曰魏自曹操肇謀迄于亡國五六十
年之間與司馬氏相爲終始方懿辭操辟之時魏猶未
簒漢也而懿之心已不下於操未㡬把握魏政殺楚王
彪遂置諸王公於鄴去丕簒漢之日厯三十載其後再
世受遺父子祖孫雲鱗秉政勢之所趍駸駸乎如火之
尚炎而不可遏黄雀利於螳蜋挾彈者又在其後而世
之懷奸忍逆竊窺人宗社者常囿於其中而不自知悲
夫魏簒國凡五傳合四十六年(起庚子/終乙酉)而為晉綱目終
魏之世皆置分書俾不得預正統之傳嚴矣哉(注見/前)
　　吳
吳大帝姓孫名權字仲謀吳郡富春人孫武之後自父
堅起事兄䇿嗣霸權籍餘烈建國武昌(卾州辛丑/建都王爵)遷都
建鄴(已酉稱/帝遷都)國號吳(年四十一嵗辛丑受魏王爵為元/年壬寅黄武七黄龍三嘉禾六赤)
(烏十三大元一在/位共三十一年)今觀文臺(堅/字)始起江東破張角(靈帝/甲子)
(為佐軍司馬/大破黄巾)誅區星(長沙賊號守長沙/破之封烏程侯)勇鷙剛果當時
莫及導温戮卓(董卓討邉章亂無功帝遣張温討章温/以詔書召卓應對不順堅耳語温以軍)
(法斬之/温不從)不許和親汎埽陵寢平塞發掘(辛未堅破卓將/卓懼求和親曰)
(不夷汝三族死不瞑目乃和親耶/進軍卓敗走乃入洛陽修諸陵寢)可謂為人臣矣其後
爲善不終受袁術所使以擊劉表卒斃於矢下(辛未圍/表襄陽)
(單馬行峴山表軍射殺之四/子䇿權翊匡堅謚武烈帝)不死於勤王而死於助桀
惜哉(南宫氏/講義)孫䇿字伯符堅長子也甫領父兵(乙亥見/術領衆)
歸并江東(朱治獻䇿請術歸/丙子遂并江東)一聞袁術僣號遽責以書
與之絶交(丙/子)再聞袁曹(紹/操)相拒卽謀襲許以迎天子(庚/辰)
其忠憤剛大之氣何如也儻不死於刺客(治兵迎帝未/發為吳郡守)
(許貢客所刺/時年二十六)天假之年豈但丕不能臣扼操之吭而拊
其背使不得逞志中原以存漢室亦未可知也(䇿封長/沙王)
䇿創甚呼權佩以印綬謂曰舉江東之衆決機於兩陣
之間與天下争衡卿不如我舉賢任能各盡其心以保
江東我不如卿䇿卒而權繼之是為大皇帝當是時有
張昭(子/布)以爲腹心有陸遜(伯/言)諸葛瑾(子/瑜)步騭(子/山)以為股
肱有吕範(子/衡)朱然(義/封)以爲爪牙有周瑜(公/瑾)魯肅(子/敬)吕䝉
(子/明)以爲謀主其他如程普(德/謀)黄盖(公/覆)甘寧(興/霸)凌統(公/績)諸
將皆江表虎臣為孫氏所有赤壁之役決䇿公瑾合兵
𤣥德(此孫劉結/交之始也)竟摧大敵(戊子秋劉表子琮以荆州降/操十月操以舟師來冦皆欲)
(迎之惟周瑜請擊之時劉備與亮為操所追遁至吳魯/肅與亮議使瑜普與備并力逆操遇赤壁取十艦實薪)
(灌油裹幕偽降旣前發火火烈風猛船往如箭燒盡/北船延及營落溺死甚衆率輕鋭繼其後大敗之)奄
有荆揚薄於南海卒成鼎峙之業宜矣然惜其見義不
明守節不固上無存漢之心下無吞魏之謀又無併蜀
之䇿惟以茍且自全爲務故方其防魏之侵而結援於
蜀也則借荆州(壬辰以荆/州借備)通聘好(壬寅遜敗蜀師魏来/伐隨遣鄭衆修好於)
(蜀/)而不辭及其畏蜀之攻而借勢於魏也則臣於操(己/亥)
(奉貢稱臣斬關侯以/獻受操命領荆州)降於丕(辛丑漢来伐八月奉章稱/臣於丕受丕王爵九錫)
而不恥其後吳蜀之好方堅吳蜀之謀方恊孔明卒而
事已無及矣使其申締盟誓約縱伐魏操方腹背受敵
支梧不暇其能久得志哉何吳計不出此蜀亦不少忍
以就大謀故昭烈才得益州而孫權即䧟關侯孫權一
䧟關侯而昭烈即連營報復操方且得以雍容而集事
矣朱文公嘗謂孫劉二人不是好相識到利害處便不
相顧又曰人謂曹氏爲漢賊不知孫權真漢賊先主孔
明正做得好時又爲其壞了其知言乎(南宫氏/講義)愚嘗觀
關侯攻曹仁於樊蹙于禁等而降之威震華夏操議徙
許都以避其鋭矣(己亥侯自帥衆攻樊仁使于禁龎德/屯樊北八月大雨漢水溢禁等七軍)
(皆没禁與諸將登髙避水侯乗船攻之禁等窮蹙遂䧏/自許以南往往應侯侯威聲震華夏操議徙都以避之)
初魯肅嘗勸孫權以曹操尚存宜撫輯關侯與之同仇
不可失也後吕䝉代肅陸口之屯乃驟進襲侯之䇿設
詐取勝不但昧同仇之義而已且害關侯以紓敵人之
患善乎老泉蘇氏之論曰世多竒吕䝉之功以愚觀之
小人舞智不足取也䝉匿兵爲商賈行潛取荆州以破
關侯快意一時可也不知吳蜀結盟所治者何事而剪
其爪牙失同仇之義是豈大丈夫有名之師以義而勝
者哉候官侯亮(權少子也太子和廢亮立壬申建/興二五鳯二太平二在位六年)十嵗
嗣位又六年始親政事孫琳(大將/軍)表奏多見難問明年
以琳專恣欲謀誅之反爲所廢(廢為會稽王後孫休永/安時宫人告亮巫禱出)
(爲候官侯/道自殺)琳旣廢亮迎立景皇帝休(權第六子戊寅永/安六在位六年是)
(年蜀/亡)琳一門五侯皆典禁兵權傾人主陰謀作亂未幾
伏誅(元年聞琳謀逆隂與張布丁奉圖計臘日/朝賀公卿升殿詔武士縳琳即日伏誅)然休雖
誅琳惟舊恩興布是用(濮陽興丞相/張布左將軍)不能抜進賢才改
絃易轍雖尚辭好學亦復何益哉烏程侯皓(休所封後/降晉封歸)
(命侯廢太子和之子休卒興布立之甲申興元一是年/晉滅魏甘露一寶鼎三建衡三鳯凰三天册一天紀四)
(在位十七年晉太/康五年死洛陽)天性兇惡麄暴驕盈多忌諱好酒色
族興布(甲申二人悔立或譖之/徙廣州殺於道夷三族)殺景后(乙酉景帝/皇后朱氏)送休
四子小城殺其大者二人徙居武昌苦民於泝流供給
(丙戍陸抗諌/冬還建鄴)作昭明宫苑起土山樓觀賞以億萬(丙/戍)信
黄旗紫盖之䜟以爲終有天下(辛卯吴人刁𤣥詐増識/云黄旗紫盖見於東南)
(荆陽之君終有天下信之大舉兵載后妃從牛/渚西上大雪軍士凍死皆云遇敵倒戈遂還)因西陵
之㨗遽謂天助不脩德政反爲兼并侵盜之舉(壬辰陸/抗討步)
(闡叛誅之并敗晉軍克西/陵又用諸將謀殺盜晉邉)拒忠諌(陸抗諌作大明宫又/諫勿侵晉邉皆不聼)
殺直臣(甲午國史韋昭侍宴不/奉詔嘲弄公卿獄殺之)每宴羣臣咸令沈醉又
置司過輙加殺戮上下離心莫肯用力(己/亥)晉師来伐始
以鐡鎻横江(鐡鎻鐡錐/截置江中)王濬大筏直克西陵(濬大筏大炬/著錐融鎻舟)
(往無碍進/克西陵)杜預竒兵飛襲樂郷(預遣周㫖帥竒兵八百/渡江吴都督孫歆與江)
(陵督伍延書曰北/来諸軍飛渡江也)虜孫歆(㫖伏兵樂郷/城外虜歆還)克江陵(預自克/江陵)
指授羣帥徑造建業濬自武昌順流東下戎卒八萬方
舟百里鼔譟入石頭皓靣縛輿櫬出降而吳亡矣南宫
氏引詩云明知蜀破則吳亡鼎峙相持勢久長陳同父
亦謂滅虢取虞之勢愚獨以爲不然自癸未蜀亡越明年
乙酉魏亡又十七年庚子而吳始亡吳於三國獨為稍
久使皓無荒淫之失盡修攘之計國勢延洪尚未可知
也今觀王濬陳伐吳之疏曰皓荒淫兇逆速宜征伐若
一旦皓死更立賢主則彊敵難圖也斯言最為得之盖
國勢之興亡誠在人而已豈必因蜀亡之故哉論者不
可不察又嘗觀諸儒之論而考三國所以終莫能相統
一者盖亦有故矣孫䇿死權志惟在保江東上不繫於
漢祚之存亡下無關於曹劉之彊弱吳無庸論矣乃若
以操言之旣不乗漢中之降以謀蜀又捨鞍馬之利而
事舟楫以圖吳赤壁之敗反成孫氏之盛此魏所以不
能一吳蜀也至若以蜀言之吳可以爲援而不可圖孔
明隆中之約然也已無一吳之理又復盟好不終興戎
是尚後雖修好恊謀營星已隕蜀亦安能以一魏哉惟
三國之主昭烈有德義三國之才孔明有王佐之心正
大之體眉山蘇子以爲巋然三代之佐未得以世論出師
有表與伊訓説命相爲表裏至今讀之真可與日月争
光初平之初亮即輔劉孫曹負矣荀賈瑜肅何足算哉
特其手寫申韓之書以授後主與夫襲取劉章之事於
道有未盡耳吁吳之爲國自權稱號至皓凡四傳六十
年(起辛丑/終庚子)而合於晉綱目終吳之世置分書之列焉(注/見)
(前/)
　
　
　
　
　
　
　
　
　
　
　
　
　
　
　史纂通要卷九
欽定四庫全書
　史纂通要卷十
　　　　　　　　　　　　元　胡一桂　撰
　　西晉
晉武帝姓司馬名炎河内人魏咸熈二年乙酉(十二/月)稱
帝廢魏主爲陳留王國號晉以金德都洛陽(即位年三/十乙酉㤗)
(始十咸寧五太康十/在位通二十五年)晉之興始於司馬懿(字仲逹/謚宣王)方曹
操聞而辟之也(建安/六年)始陽疾而辭(托風痺操使人/夜刺之不克)終畏
威而就(丙申操丞相辟文學掾/𠡠使人若盤桓便收之)一念所存已非願為曹
氏臣者及丕爲太子毎預大謀竒䇿屢中甚見信重異
相狼顧全佑多矣(操聞狼顧使前行令反顧靣正向後/而身不動謂丕曰懿非人臣必預汝)
(家事丕與/善全佑之)觀其雄畧内斷英猷外決誅孟達於盈旬(丁/未)
(新成守孟逹反戊申正月懿自宛八日兵/至城下逹大驚曰何其神也城拔斬之)殄公孫於百
日(丁已遼東守公孫淵反戊午正月進討/百口攻之八月斬淵父子遼東皆平)自以爲兵動
若神謀無再計然亦終不能掩巾幗之羞(先是與孔明/相拒渭水不)
(戰孔明遺以巾/幗婦人之服)若夫受遺二主(受文帝遺命輔明帝再/受明帝遺命輔齊王芳)
佐命三朝旣承忍死之托(懿平遼未還明帝驛召見卧/内曰吾疾甚忍死待君今無)
(恨/矣)曾無徇生之報弱寡欺孤恣威殺戮誅曹爽兄弟斃
何晏丁謐等勦楚王彪置諸曹於鄴脅制之威同於莽
卓懿死而師秉政(師懿長子/謚景帝)陰養死士散在人間殺爽
之時一朝而集者三千人族李豐張緝夏侯𤣥曹芳亦
不旋踵而廢立矣(齊王與中書令豐后父緝謀以太常/𤣥代師輔政師知捕族𤣥等廢芳以)
(齊王歸藩/而立髦)師死而昭秉政(昭師母弟/謚文帝)弑曹髦而立陳留
王於是進王爵服衮冕建旌旗稱警蹕一如帝者之儀
昭卒炎取魏代之是爲武帝即位之初大封同姓懲魏
氏孤立之弊以仁儉矯漢氏刻薄奢侈之失代青絲靷
以青麻(乙酉御牛靷斷/以青麻代之)焚雉頭裘於前殿(戊戍司馬程/據獻命焚之)
一從儉約務去奢俗居䘮之制自漢文變古壞禮絶父
子之親虧君臣之義帝獨以天性矯而行之司馬氏至
稱其為不世之賀君(丙戍居丈帝䘮戊子文明太后䘮/一遵古禮裴秀傅咸不能將順其)
(美力諌帝猶素冠/蔬食哀毁三年)弟嗣子昬愚不辨菽麥使居儲位(丁/亥)
衞瓘撫床之諫至悃切也(戊戍尚書令瓘撫/御床云此座可惜)疑事之決
外人代對而帝竟不悟(帝因召東宫官晏密封疑事令/太子決賈妃懼倩外人代對太)
(子寫帝悦示瓘/瓘踧踖後遇害)賈充兇險親嘗弑君(使成濟/弑魏主)乃輔初政
與荀顗(太子/太傅)荀勗(中書/監)馮紞(校/尉)之徒姦邪相黨竊都權
要樹機能之亂任愷(侍中與/充俱寵)欲因以出充矣夕陽亭一
言荀勗不惟留充不去且胚異日賈后之禍(辛卯樹機/能亂涼州)
(帝憂之愷薦充鎮撫朝臣餞充夕陽亭充問勗計曰獨/結㛰太子不辭自留三人共勸帝納賈女從之充復任)
自魏以来何晏王弼之徒祖尚浮虚敗棄禮法士大夫
靡然從之傅元請舉有禮之臣以崇風節退虚鄙之士
以懲不恪帝雖嘉納其言不能革也(乙酉/上疏)是雖馬隆西
伐熏虜削迹(己亥鮮卑䧟凉州正月隆自薦討之募三/千五百人以行以隆為武威太守十二月)
(隆與樹機能大/戰斬之凉州平)王濬南征楊越為墟(帝謀伐吳先令羊/祐墾田至是杜預)
(表請張華贊之己亥十一月命濬/等二十餘萬南征庚子正月吳䧏)掩唐虞之舊域頒正
朔於八荒適足以啓帝懐安忘危之漸未㡬果謂四方
無虞悉去州郡兵陶璜山濤諫而不聼(璜交州牧濤僕/射後盜起無備)
(天下/大亂)羌胡鮮卑雜處内地郭欽請徙於邉而不從(漢時/羌胡)
(鮮卑降者悉處塞内庚子/欽請徙邉嚴出入之防)方且尚聲色事遊宴初旣選
公卿女以備六宫采擇(癸巳選未畢/禁天下嫁娶)至是復納孫皓宫
人五千掖庭殆將萬人(辛/丑)心術蠱於羊車之遊(帝常乗/羊車恣)
(所之宴寢宫人競以竹/葉插户塩汁洒地引車)政事敗於三楊之用(甲午楊后/殂乙未再)
(立楊皇后后父駿駿弟珧濟三人用/事交通請謁勢傾内外時謂之三楊)賣官錢入私門不
逃劉毅之譏(壬寅問校尉毅曰朕可方漢何帝對曰桓/靈帝曰何至此曰桓靈賣官錢入官庫陛)
(下賣官錢入私門/殆不如也帝大笑)以珊瑚助王愷奢侈何取前日之儉
(壬寅常侍王琇景獻后從弟將軍王愷文明后弟侍中/石崇苞之子三人富奢相髙帝毎助愷嘗以二尺髙珊)
(瑚樹賜愷石崇以鐡如意碎之愷怒崇取出還之/髙三四尺者六七株如愷者甚衆愷恍然自失)張華
負三公之望一斥不復召(壬寅勗/紞譖之)齊王攸以周公之才降
出而至死(攸帝愛弟勗等譖内外歸心齊王太/子將不得立出青州都督嘔血而死)凡此皆
晉之所以亡也陳同父曰使帝平吳之後正風俗而崇
儒術徙羌胡而去後患行前日三等置軍之制(丁酉大/國制三)
(軍次國二軍/小國一軍)而不弛武備效古人以義制恩之舉以神
器之重授賢明之母弟(攸/)則禍亂之作亦何至於若是
之亟也不能為是卒使風俗日衰借竊日盛主暗而臣
彊盜起而備闕以至二帝失駕終晉之世不克紹復前
業創始貽謀之不善其弊壹至於此可勝哀哉惠帝𠂻
(武帝第二子庚戍永熈一永平九永康一永/寜一太安二永興二光熈一在位一十七年)賦性昏愚
不辨菽麥鼃聲肉糜式彰癡鄙(帝華林園聞蝦蟇聲問/此鳴者爲官乎爲私乎)
(又聞天下荒亂百姓餓/死帝曰何不食肉糜)賈后兇淫竊權弄法誅大傅(辛/亥)
(后殺/楊駿)弑母后(后廢楊太后為庶人/徙金墉城壬子弑之)害太子(己未后廢太/子遹為庶人)
(殺太子母謝氏/庚申殺太子)屠戮諫臣(后怒衛瓘撫床之諷後/矯殺之子孫九人皆死)無復
人理於是八王搆禍骨肉相殘(庚申趙王倫廢賈后梁/王彤預謀尋賜死  淮)
(南王允討論不克死倫廹帝禪位戍齊王冏成都王頴/起兵誅倫迎帝復位並庚申  壬  冏得志驕奢河間)
(王顒表請長沙王義誅之弟其年顒又與穎誅長沙王/義廢太子亶立穎為皇大    其年穎又僭侈東海王)
(越奉帝討之不克帝入鄴依穎河安北將軍王浚攻穎/敗之穎奉帝走洛陽  及濟河  間王顒刼帝入長安)
(奉丙寅東海王越起兵入長安/  帝還洛陽賜穎死其年帝崩)南風伏誅(南風賈后名/庚申倫誅后)
身死䴵毒(丙寅帝食䴵中毒死/或云司馬越酖之)以貽天下笑豈明神䘮
武皇之精魄使不知其子與抑亦自懿以来操心稔惡
彼蒼者天假兹昬子妖婦孽宗以報之禍亂卒不可逃
也況當是時風俗頽敗亷恥道䘮賈謐用事(謐后從舅/郭彰女弟)
(之/子)郭彰石崇陸機陸雲潘岳左思劉輿劉琨之徒皆阿
䛕依附號二十四友至爲之望塵雅拜(崇岳伺謐/出望塵拜)王戎
王衍樂廣竊處髙位(戎司徒衍尚書/令廣河南尹)浮沈遊放清談廢
事衍弟澄及阮聸阮咸謝鯤畢卓皆以任放為逹醉狂
躶體不以爲非衍少時山濤已知其誤天下蒼生(濤曰/何物)
(老嫗生寜馨兒然誤天/下蒼生未必非此人也)羊祜亦以為敗俗傷化(祜衍從/舅衍詣)
(祜辭甚清辨祜曰敗/俗傷化必此人也)盖慕何晏等老莊虚無之論士大
夫皆事浮誕廢弛職業雖張華裴頠亦不免華而不實
欲而無厭之譏焉(韋忠不屈裴頠薦謂茂先華而不實/逸民欲而無厭棄典禮附賊后豈大)
(丈夫之所為/哉后敗皆誅)加以殊族雜居乗間而起劉淵於是乎始
得以肇其亂矣銅駝荆棘之歎豈欺我哉(關内侯索靖/知天下將亂)
(指洛陽宫門銅駝歎/曰㑹見汝在荆棘中)懷帝熾(武帝第二十五子丁卯永/嘉六在位六年劉淵以為)
(會稽/公)天姿清卲過惡不彰然承亂即位受制彊臣(太𫝊/東海)
(王越/輔政)王衍尸位自營三窟何嘗為國謀哉(司徒衍説太/𫝊越不過以)
(弟都督荆州族弟敦刺青州且語之/曰卿二人在外吾居中足為三窟矣)才四年(庚/午)漢劉曜
(漢主聰/從弟)石勒(聰/將)入冦明年(辛/未)六月䧟京師帝䝉塵平陽
聰謂帝曰卿家骨肉何相殘如此帝曰大漢當受命故
自相驅除可謂一言以蔽之矣其後俾着青衣侍宴行
酒竟為聰所害(癸/酉)先是石勒追東海王時(辛未四月王/薨以䘮歸勒)
(追及/東郡)宗室没於勒者四十八王王公以下死者十餘萬
人其時王衍被執自陳少無宦情因勸勒稱尊號冀以
自免勒曰君少登朝身居重任何得無宦情耶破壞天
下非君而誰衍亦不能自文也卒死於排墻之下(聰夜/使人)
(排墻殺/衍等)及劉曜王彌入京焚蕩都城汚染宫闕百官士
庶死者又三萬餘人吁人生斯時何其不幸與愍帝鄴
(武帝孫吳王晏之子癸酉建興四十/七䝉塵在位四年聰以為懷安侯)奔播之後即位長
安(避難縈陽南趍許穎遂至長/安麴允刺雍州為盟主選立)僅得虚名服廪不給亦
僅四年劉曜入冦惟保長安小城内外斷絶斗米兼金
(二/兩)屑麴以食(太倉有麴數十餅/允屑為粥供帝)輿櫬出降(丙子十/一月)匍伏
虜庭洗爵執盖亦爲聰所害(亦困平陽聰臨殿帝稽首/於前允慟哭自殺聰出獵)
(令帝戎服執㦸前導大宴使行酒洗/爵及更衣使執盖晉臣多泣遂遇害)自是而後洛陽丘
墟五馬渡江一馬化龍之䜟驗於琅邪矣(元帝與西陽/汝南南頓彭)
(城五王共濟/而元帝即位)南宫氏曰司馬懿身爲上將征伐四克意
實圖曹以自豐植一念之烈天實鑒之師昭殺一君廢
二主欺人孤幼以奪其國未及再世稱兵相屠者起自
兄弟叔姪非他人也出乎爾反乎爾天道昭昭詎不信
然邵康節之詩曰有刀難割公閭(充/字)腹無木可梟元海
(劉淵/字)頭禍在夕陽亭一句(見前/注)上東門嘯浪悠悠(注見/下卷)
(石勒/下)信斯言也賈充荀勗其能逃項城府君之譴夫(賈/梁)
(道項城守故稱項城府君充之父也為魏忠/臣充勗為黨弑君亂國不能逃其父之誅譴)陳同父曰
禮義亷恥爲國四維四維不張國乃滅亡古之聖人所
以正天下之風俗而建萬世之長䇿者莫先於此夫何
晉武帝顧昧然而弗察也且自何晏等以莊老之學為
宗而虚無之論盈於朝野士風不美莫此爲甚帝惟坐
視而莫之革故其後王衍樂廣以清談取重於世而王
澄阮咸之徒又皆以任放為逹一時士大夫遂至於樂
浮誕而廢職業於是裴頠崇有之論作矣自王濬平吳
與王渾争功不已同列相遜之義已不復見(濬受渾節/制濬舟師)
(先到建康受吳降明/日渾方至由此争功)帝惟容恕而不之問故其後悠悠
風塵皆奔競之士列官千百無退遜之舉於是劉實崇
遜之論作矣自何曾㑀侈無度奉養過於人主侈靡之
風已見於此其後王琇王澄石崇競以奢侈相髙帝又
從而助之則凡可以求勝者彼亦何所求而不爲也於
是傅咸崇儉之書上矣自杜預餉遺洛中貴要以求免
禍貪墨之風已見於此其後賈郭用事貨賂公行於是
魯褒錢神之論作矣則凡可以賄成者盖無所不至也
夫談者以浮誕爲髙而賤名檢士者以奔競為務而乏
退遜擁髙資者以侈靡相誇而鮮節儉居大官者以貪
墨成風而寡清潔毁譽亂於善惡之真情慝奔於貨欲
之途禮義亷恥於茲埽地天下大物亦何恃而能久哉
昔人有言國之將亡本必先顛其西晉之謂乎噫至此
而後知四維有係於國家也爲大(愚又謂加以四裔亂/華郭欽䟽諫不聼武)
(帝其後江統徙戎之論作以警朝廷竟亦不能/用惠帝武帝尚不知務況惠帝乎其亡可知矣)西晉自
武至愍共四帝通五十二年(始乙酉/終丙子)
　　東晉
東晉元帝司馬睿懿曾孫琅邪恭王覲子初魏青龍間
(四/年)寶石負圖有馬七及犧牛之象(魏明帝時張掖柳谷/口水涌寶石負圖狀)
(象靈龜立於川西有石馬七及鳯凰麒麟白虎犧牛璜/玦八卦列宿孛彗之象曹昭書頒天下以為嘉瑞  唐)
(氏曰河圖洛書之説歐陽永叔攻之甚力今觀此圖與/河圖洛書亦何以異惜乎時無伏羲神禹故莫能通其)
(義可勝嘆哉/可勝嘆哉)自懿至愍已符七馬之數晉初又有牛繼
馬後之謡故懿深忌牛氏酖其將牛金(懿為二榼共一/口以貯酒先飲)
(佳者以/毒酖金)而恭王妃夏侯氏乃通小吏牛氏而生帝載在
史册則帝實牛姓冐司馬氏故南宫氏欲以所論吕政
者爲例别其姓氏爲實録焉帝年十五嗣封琅邪永嘉
初(懷帝/時)見王室亂用王導計求鎮建鄴後愍帝遇害始
即帝位(時年四十二丁丑建武一大興/四永昌一在位六年壽四十七)都建鄴至是金
陵有天子氣之言驗矣(秦時望氣者云五百年後金陵/有天子氣故始皇東遊厭之改)
(秣陵後四百三十七年孫權稱帝自謂/當之至帝乃五百二十六年其應在此)帝性簡儉容受
直言初鎮江東頗荒于酒導正色直諫亟命覆觴太極
殿内布帳綀帷所幸夫人衣無文采詳刑簡化光啓中
興維時茂𢎞(導/字)實隆棟輔進不隱賢先用顧榮賀循以
来衆士盡收過江名流以佐謀畫時號百六掾(辟掾属/百餘人)
故桓彛見亟談時事而輟憂周顗聞其志克神州而收
淚賢士競進百姓歸心荆揚晏安户口殷實江左立國
百年導之功固非小小矣然帝才具不優志氣非逺自
南渡以来惟務偷安僅足昧陳頵兩進之言(頵於倫反/懐帝辛未)
(頵以書勸導抑浮競不從愍帝癸酉江東参佐/避事自逸頵請自今臨使稱疾者免官不從)忽熊逺
三失之䟽(戊寅中丞逺疏朝廷不進討一失郡官不以/讎未復為耻調戯酒食二失風俗偽薄未改)
(三/失)政事所及惟知興太學(丁/丑)試孝亷(丁/丑)立郊丘(戊/寅)當九
州鼎沸社稷綴旒之時不務興復之圖乃行平世之事
帝之無意中原亦可知矣故方祖逖請兵京口也僅給
千人廪食士卒鎧仗一切不與逖擊楫渡江誓清中原
鑄兵募士以進(愍帝癸酉逖請出師以為豫州刺史逖/屯淮隂起冶鑄兵募卒二千餘人而後)
(進/)雍丘之役黄河以南悉還晉土方練兵積榖為取河
北計石勒畏之為之退避(庚辰逖鎮雍丘數邀擊後趙/鎮戍歸逖甚多又自河以南)
(多叛趙為取河北計勒患/之下幽州為修祖父冡)而益兵之請導反沮之至以
戴若思代焉遂致推鋒越河之將竟死於為山九仞之
日誰之過與(辛巳嵗淵督司兖豫并雍冀六州逖怏怏/又聞王敦與劉隗刁恊搆隙將有内難感)
(憤發/病卒)士稚(逖/字)旣卒王敦石勒無復畏憚石頭犯順六軍
反爲之敗績(帝初鎮江東敦導同心翼戴庚辰敦恃功/驕恣有不臣之心帝用劉刁稍抑王氏敦)
(不平謀亂畏逖及卒無所憚壬午正月舉兵以誅劉刁/爲名入石頭劉刁戴淵王導周顗禦之敗績恊死送首)
(敦隗奔趙敦自為/丞相四月還武昌)河南屢冦兵難相尋梁鄭之間復騷
然矣(壬午七月逖弟約刺豫/州不能禦趙退屯壽春)帝號中興僅保吳楚盖以
恭儉之德雖有餘雄武之畧則不足有一士稚不能展
布其設施使壹欎以死無怪内外之難交作也吁導亦
不能不分任其責者矣南軒張氏之論曰帝初以懷帝
之命来臨江左國有緩急固宜糾合義旅入衞王室可
也乃自爲封植之謀無慷慨救時之志懷帝䝉塵迄不
聞勤王之舉愍帝增重委寄制詔切責所宜動心顧乃
坐視神州陸沈曾不介意焉方且陽為出師遷延不進
乃嫁其禍於督運之稽斬一無辜令史以塞責刀拭柱
上其血逆流(斬淳于伯刑人以刀拭柱上/血逆流二文至柱末而下)拂理違天莫
此為甚吾誰欺欺天乎夫受君父之托而坐視其禍變因
時事之艱難而僥倖以自利三綱淪矣其能討賊乎此
所以建國䂓模亦復不競亂臣賊子如王敦者不旋踵
而起盖有以取之矣明帝紹(元帝長子癸未㤗/寧三在位三年)即位之
初王敦猶朶頥神器頼温嶠告帝先為之備(帝親任中/書令温嶠)
(敦惡之請為左司馬嶠謬為勤敬深結錢鳯㑹丹陽尹/闕嶠薦鳯鳯亦推嶠嶠偽辭敦不聼嶠至建康盡以敦)
(謀告帝請/先為之備)帝乗駿馬㣲行察其營壘晝日繞城五騎之
追㣲寶鞭傳玩帝亦殆矣(甲申帝至湖隂敦畫寢夢日/繞城驚起曰必黄鬚鮮卑奴)
(来也帝鬚黄使五騎追之帝馳去馬糞以水灌之見旅/嫗與以七寶鞭曰後騎来可示之俄至問嫗曰去已逺)
(示之鞭傳玩久又見馬糞/冷止不追帝幸而得免)亡何躬帥六軍一戰而勝逆
賊憤死王含錢沈伏誅黨與悉平(七月帝率王導温嶠/卞敦應詹㕁鑒庾亮)
(卞壺等討敦敦以王含為元帥誅温嶠等為名水陸五/萬奄至江寧南岸帝帥諸軍屯南皇堂遣叚秀等帥甲)
(卒千人渡水大破於越城斬其前鋒將何康敦聞敗大/怒尋卒應埋尸㕔中王含奔荆州王舒遣軍沈含父子)
(於江尋陽守周光斬錢鳯故將吳儒殺沈充/敦黨悉平有司發敦瘞焚其衣冠踞而斬之)其剛明勇
斷克清大憝為何如哉使降年有永恢復中原未可量
也(壽二/十七)成帝衍(明帝長子即位五嵗丙戍咸/和九咸康八在位十七年)即位幼冲
母后臨朝(庾太/后)王導庾亮(舅/氏)輔政事之大要皆決於亮
帝性恭儉尊禮老臣(見導必拜手/詔稱皇恐言)惜政出渭陽刑賞顛
錯殺戮近親(丙戍亮殺南頓王宗帝問白頭公何在亮/對反誅帝泣曰舅言人作賊便殺人言舅)
(作賊若何/亮懼變色)貶黜舊𫝊(䧏封西陽王羕/為弋陽縣主)帝才六嵗已能詰
問涕泣則亮之專國擅權可知矣蘇峻雖云狂悖逆謀
未彰亮處置失宜激成反叛兵入臺城(丁亥厯陽守峻/隂懐不善亮欲)
(徴之導等皆謂不可亮不從峻約豫州守祖約反戊子/二月賊據蔣山縱火䧟都城掠六宫亮奔尋陽五月遷)
(帝石頭温嶠聞之號慟以書與陶侃陳君臣大義推為/盟主共赴難九月嶠等到峻突陣堕馬斬首臠割焚其)
(骨峻弟逸拒守乙丑二月/滕含敗逸奉帝御温嶠舟)乃奉頭䑕竄僥倖求免遂致
遺憂母后(庾太后/憂崩)遷帝石頭儻非温嶠陶侃㕁鑒諸賢
戮力討賊斬峻平亂社稷㡬非晉有矣亮泥首謝罪非
惟不賜誅斥復委寄方靣(己丑守/豫州)卞敦在湘州擁兵糧
不救反以少府召敦郭黙在江州襲殺刺史劉𦙍反以
江州授黙斯時也導實為之於是乎國法為不足恃矣
至咸和初年貴游子弟猶慕王澄謝琨為放逹卞壼厲
色於朝曰悖禮傷教罪莫大焉中朝傾覆實由於此欲
推奏之導與亮不聼而止至是亮鎮武昌(癸/巳)復辟般浩
為記室浩與禇裒杜乂皆善談老莊浩尤為風流所宗
要終論之虚名何補康帝岳立(成帝母弟也癸卯/建元二在位二年)初成
帝崩庾冰又以元舅當朝權侔人主恐異世之後戚属
將踈於是以帝為嗣亦庾氏甥也帝享國不求無足稱
者(冰始改元或曰郭璞䜟云立始之際丘山傾立建也/始元也丘山諱也冰嘆曰如有吉凶豈改易所能殺)
(至是/始驗)穆帝彭子(康帝子即位二嵗乙巳求和/十二升平五在位十七年)襁褓踐祚
母后稱制(太后/禇氏)會稽王昱為之輔(昱即簡/文帝)當時桓温殷
浩皆有重名温成帝壻有文武器幹庾翼卒何充薦温
代領翼衆劉惔雖竒其才(惔音/談)然知其有不臣之志謂
昱曰不可使居形勢之地不從竟以温領荆州(乙酉都/督荆司)
(雍益梁/寧六州)殷浩才名冠世時人擬之管葛謝尚王濛伺其
出處以卜江左興亡且曰深源不起當如蒼生何庾翼
獨弗之重曰此輩宜束髙閣俟太平徐議其任(康帝/癸卯)至
是昱彊鎮楊州(丙/午)昱本兩用其能耳及温平蜀威名大
震(丁未禽李/勢蜀平)昱憚之始引浩參綜朝權欲以抗温寖相
疑貳王羲之諫浩内外宜恊和不宜與温搆隙不聼(時/浩)
(引茍羡及羲/之為羽翼)温素知浩無能為亦復何所畏憚哉故北
伐之請不報(己酉温聞石虎死請伐趙/久不報憤朝廷仗浩抗已)而順流之師已
下(辛亥温旣憤朝廷遂拜表輙行順流軍武昌朝/廷震恐浩始欲避位彪之勸昱致書乃還鎮)山桑
之戰一敗而廢浩之表已陳(壬子浩不自量兩請北伐/羲之書諫不聼出許洛至)
(壽春張遇叛䧏秦㨿洛陽不得進癸丑壽春再舉以姚/萇為前鋒反襲浩大敗山桑甲寅温表浩廢為庶人徙)
(東陽/卒)於是中外大權盡歸温矣用浩敝温朝廷旣不知
人鋭意北伐浩復不自知浩旣敗還當自加罪旣振朝
權又服温心乃待温請而後廢之何哉自是温一舉而
降三輔(甲寅屢敗秦兵至灞上三/輔皆降乏食不利還襄陽)再舉而克洛陽(丙辰/大敗)
(姚襄伊水克洛陽襄奔表謝尚/鎮之後哀帝癸亥為燕所克)謁五陵脩廢壞温其可
謂不負恢復之重寄者矣然當時惟一温耳初石虎死
中原亂禇裒北伐咸謂中原指期可復獨蔡謨謂今日
之事非諸賢所及經營分表財殫力竭安得不憂及朝
廷乎未㡬裒果敗還(己/酉)浩復違羲之之諫以致敗(注見/前)
至此燕王死(慕容/雋)朝廷又命荀羡謝萬致伐不惟敗績
許昌諸城盡没(己未/十月)蔡謨之言然後皆驗夫中原當復
讎恥不當忘固也然渡江之初祖逖之功將成江左之
氣方鋭乗以進取彼一時也明成以後王敦蘇峻内難
繼作東南之根本未復劉曜石虎雖衰而燕秦猶盛且
江左諸賢皆非其才惟當保境息民此又一時也僅一
柦温才可及此内外恊力方可驅馳然温素蓄異志借
使恢拓舊疆果能御得其道而使為晉純臣乎決有所
不能矣(此朝多本増廣/通畧而損益之)哀帝丕(成帝長子壬戍隆和一/興寧三在位四年壽二)
(十/五)踐祚之初桓温首請遷都洛陽永嘉播流江表者一
切北徙以實河南朝廷畏温不敢為異獨王述以為温
欲以虚名威朝廷非實事也其後事果不行(元年述揚/州刺史)
尋加温都督中外諸軍録尚書事温以坦之為長史郗
超王珣謝𤣥為之掾温俱重之(二年坦之述之子超為/参軍珣為主簿温每事)
(必與謀府中語曰髯參軍短主簿能令/公喜能令公怒珣導之孫𤣥奕之子)未㡬帝信方士
之言辟穀餌藥以求長生藥發不能親萬㡬禇太后復
臨朝明年而帝崩矣廢帝奕立(哀帝母弟丙寅太/和五在位四年)于時
政出於温太阿倒持虚器徒擁初温有不臣之志(常言/大丈)
(夫不能流芳百世/亦當遺臭萬年)欲先立功河朔以收時望及枋頭之
敗威名頓挫(己巳温伐燕與慕容垂戰於林渚破之/至枋頭秦救燕温奔還追及襄邑大敗)郗
超教以廢立可長威權於是廢帝為海西縣公(辛未温/誣帝有)
(痿疾諷太后廢之帝着/白祫單衣乘犢車出)而迎立會稽王符堅聞之曰温
前敗灞上後敗枋頭不能思愆自貶方更廢君以自説
舉動如此何以容於四海乎諺所謂怒於室而作色於
父温之謂矣會稽王立是為簡文帝昱(字道萬元帝少/子辛未咸安二)
(在位/二年)温旣廢立威震内外帝拱黙而已常懼廢出詠庾
闡之詩曰志士痛朝危忠臣哀主辱泣下沾襟何益哉
(時郗超請歸省帝曰致意尊公國家事至此由吾不/能以道匡衛愧嘆之深因詠庾詩超鑒之子黨温者)史
稱帝雖神識恬暢而無濟世大畧故謝安謂惠帝之流
清談差勝沙門支道林言其有逺體而無逺神謝靈運
迹其行事亦以為赧獻之輩可知矣愚觀帝即位初年
温欲誅武陵王晞固執再三帝終不許責以手詔(詔報/曰若)
(晉祚靈長公便宜奉行前詔/如其大運去矣請避賢路)温流汗變色不敢復言帝
何壯也使善推所為毎事務從剛斷温方且悚懼改革
之不暇何至無忌憚之甚柰何其不然也帝與太后(太/后)
(禇氏穆/帝母)反皆欲令温居攝儻非坦之彪之毁詔不奉令
帝位危矣(壬申帝臨崩詔太子幼令温居攝坦之毁詔/改之後太后令温居攝彪之不奉令而止)
由是觀之赧獻惠之譏疇不謂然惜哉孝武曜(字昌明/簡文第)
(三子癸酉寧康三太元/二十一在位二十五年)幼冲繼統外有彊臣頼謝安王
坦之盡忠輔政寧康紀元之春温初赴山陵將移晉祚
坦之一見流汗沾襟倒執手板安從容就席曾不少懾
坐定數語如擾龍馴虎有以折奸雄之心而奪之氣(癸/酉)
(二月温至新亭大陳兵衞將移晉室呼安坦之欲害於/座旣見安謂曰諸侯有道守在四鄰明公何湏壁後置)
(人耶温笑曰正自不能不爾耳笑語移日留十/四日遇疾還姑熟王謝齊名至是知坦之為劣)九錫之
求遷延不與温隨物故矣(癸酉秋卒以少子𤣥嗣方/五嵗温弟沖代任忠王室)迹
安自髙卧東山已有公輔之望士大夫相謂曰安石不
出如蒼生何及弟萬廢始有仕進意嘗為温司馬深見
禮重及其為政不存小察𢎞以大綱御以長算比之王
導不但文雅過之有英氣焉(史稱文雅過導朱文公謂/安儘勝導只是有些英氣)
秦符堅入冦以師百萬次於淮淝意謂今日必無晉矣
安夷然無懼色徐指授兄子𤣥等引兵渡水擊之朱序
之呼一振符融之馬一踣八公(山/名)草木風聲鶴唳盡為
晉兵秦兵大敗(癸未十一月安遣謝石謝𤣥謝琰胡彬/劉牢之等迎擊之堅弟平陽公融遣朱)
(序説石等降序私謂石秦兵至誠難敵乗其未集速擊/敗其前鋒可破也乃遣劉牢之斬其前鋒將石等水陸)
(繼進秦兵廹肥水陳𤣥遣使謂融請小却朱序陳後呼/曰秦兵敗矣衆奔𤣥等渡水擊之融馳騎畧陳欲帥退)
(者馬倒被殺秦兵大潰追/斬數萬饑凍死者殆盡)安方圍棊賭墅㨗書之至了
無喜色其器局何如也況一時名賢彪之之正紀綱桓
沖之夙夜王家謝𤣥之善斷軍事才能稱職上下輯睦
晉室似有生意矣夫何凱奏方旋帝驕氣已盈曾不閲
時遽信䜛言踈退賢輔(王國寶毁安於㑹稽王道子乙/酉四月安出新城避之八月卒)
(國寳安壻卑/佞惡之不用)道子荒乎朝政(帝同母弟母李陵容稱/黒崑崙道子初封琅邪)國
寶彚以小人拜授之榮初非天㫖鬻刑之貨自走權門
毒賦年滋窮民嵗廣方且荒耽酒色崇尚浮圖(立精舎/殿内諸)
(沙門/居之)請脩孔廟䟽入不報許榮之徒馳書詣闕雖知抗
直惡聞逆耳醒目旣少每飛長夜之觴妖星已見復勸
華林之酒(長星見惡之於華林圍舉酒祝曰長星/勸予一盃酒自古豈有萬年天子耶)未㡬
戱言一發禍産房幃(張貴人有寵年㡬三十帝戱曰汝/以年當廢矣貴人潛怒向夕帝醉)
(以被䝉帝/面弑帝)而昌明之䜟浸已驗矣(初簡文見䜟云晉作/盡昌明及帝在孕李)
(太后夢神人曰汝生男以昌明為字及/産東方始明因名簡文後悟為之流涕)悲夫安帝德崇
(武帝長安丁酉隆安五元興/三義熈十四在位二十二年)賦性不惠自少及長口不
能言雖寒暑饑飽無以辨也道子(太/傅)元顯(道子子/侍中)傾亂
朝政納賄窮奢桓温子𤣥纂兇父之基據全楚之地(庚/子)
(𤣥有戰功督荆雍等八州/及掦豫八郡復領江州)恃其兵力求釁朝廷元顯討
之父子反爲所殺適以速其簒奪(壬寅將軍元顯稱詔/討𤣥𤣥兵至新亭元)
(顯自潰𤣥入都城明年十一月簒/號楚廢帝為平固王遷於潯陽)𤣥奢淫荒侈遊獵無
度土木繁興督迫嚴峻朝野騷然念亂者衆於是劉裕
劉毅何無忌等倡義討賊(甲辰二月裕等集義軍二十/七人候城門開馳斬𤣥從兄)
(修以徇克京城𤣥遣吳甫之皇甫敷拒義軍裕無忌斬/二人𤣥又使桓謙屯東陵口卞範之屯穫舟山西裕馳)
(之因風縱火大敗之五月毅等及𤣥戰於峥嶸洲𤣥大/敗抉帝走江陵寜州督䕶馮遷斬𤣥時年三十六自簒)
(至滅凡/八十日)乘輿反正再安宗社裕自是東斬慕容超(庚戍/滅南)
(燕注見慕/容超載記)南梟盧循(先是孫恩死衆推恩妹夫盧循為/主庚戌循用徐道覆謀乘裕伐南)
(燕襲建康四月裕即還戰退循遂遁辛亥春劉籓斬徐/道覆夏裕大破循走交州杜慧度斬之函其父子七首)
(送/京)西滅譙縱(縱據成都壬子裕遣朱齡石伐蜀/癸丑秋圍成都縱走自殺蜀平)北擒姚
泓(丁巳伐後秦禽/送建康誅之)遂汛埽伊洛修奉園陵(丙辰十月克/洛陽表修五)
(陵置/守備)震驚借竊之心發舒攘詰之氣南國之盛未有過
於此者也迹其入關之初秦民大悦以為漢室之裔及
聞其將還也父老垂泣進請力挽其留使裕從而居之
鎮撫其民人南漕江淮之資西引巴蜀之粟厲兵秣馬
經畧四方天下大勢不勞而定矣夫何舉千里之秦付
之孺子悍將之手引兵遽還志謀簒奪旋踵之間赫連
之師已乘間而入關中反爲夏人所有羣醜遂為不討
之讎可勝歎哉(丙辰裕克長安欲留經畧西北丁巳冬/劉穆之死以根本無托決計還父老諌)
(不聼留次子義真守方十二嵗以王鎮惡沈田子等輔/之十二月還閏月夏赫連勃勃入冦戊午田子拒之退)
(屯鎮惡不悦田子殺之義真殺田子傳𢎞子破走之十/月再至𢎞子等被執義真僅免勃勃積人頭為京觀號)
(髑髏臺長/安遂䧟)初䜟云昌明之後有二帝裕將爲禪代於是
弑帝而立琅邪王以應之焉(裕密使王/韶之縊帝)恭帝德文(安帝/母弟)
(即琅邪王也己未元熈元二年六月爲宋所簒/在位年半以帝為零陵王居秣陵辛酉秋遇弑)尸位未
二年裕遂簒晉而為宋矣(庚申六月𫝊亮承裕㫖諷帝/禪位革詔請書帝欣然曰晉)
(氏久已失重爲劉公所延復/何恨書赤紙為詔遜琅邪第)陳同父曰嘗疑東晉立國
未㡬王氏之亂遽作易世未久蘇峻之難繼起桓温廢
立以来逆謀屢興桓𤣥盜據宰衡遂成簒逆變凡四起
國勢甚岌岌也而猶綿厯百有餘年之久何歟祖逖雍
丘之役黄河以南復爲晉土桓温入關三郡響應謝𤣥
北府之兵敵人畏懼淮淝一捷震動河洛劉裕入大峴
舉青齊軍至長安而父老垂泣進取機會可乘者亦凡
四矣然方進而輙沮㡬得而復失終晉世不能復舊物
何歟嘗求之更禍變而不墜者王導謝安之功茍安江
左而無中原之望者亦二公之過盖導輔元帝用顧賀
以来多士收名流以佐謀畫不窮姦以爲明不苛法以
爲嚴執政二十二年培植東南之基者屢矣故國本卒
藉以不揺桓温不臣㡬至改革安與彪之扶顛持危以
待其斃及安輔政邉境騷然鎮以和静政令無一更變
所以養元氣於旣殘之餘者至矣故雖桓𤣥失職成禍
劉裕亦能平燕滅秦晉旣亡而復存二十載㣲安維持
之功不及此(導而下有卞壼温嶠陶侃/安而下有幼度彪之坦之)然導知寛簡以
植國而不知振厲以復中原安知和静以鎮王室而不
知乘勢以清戎狄何則祖逖雍丘之役益兵之請導宜
慷慨奮發以激其英鋭果敢之氣顧乃若有未遑者若
思之代祖逖銳氣爲之沮䘮故其後桓温非無可乘之
機柰包藏禍心進退失據朝廷方且以温為憂奚恢復
之足望謝𤣥破敵之後欲以朱序鎮梁國自往彭城安
於此時正宜使之乘勝逐北而爲克復之圖顧乃㳺談
絲竹捷書之告未㡬而班師之令已下遂致良圖不果
故其後劉裕埽平河洛非無可乘之勢柰謀簒亟歸使
關中復輸冦手自是無復中州之望矣使導能於王業
偏安之餘激昻奮厲以酬昔日克復神州之言安能於
符秦旣破之後長驅直擣不負曩時蒼生之望豈止如
今日之所觀而已哉此予所以嘉其功而重歎其失也
東晉自元至恭十一帝共一百四年(始丁丑/終庚申)合兩晉十
有五帝通一百五十有六年
　
　
　
　
　
　
　
　
　
　
　
　
　
　
　
　史纂通要卷十
欽定四庫全書
　史纂通要卷十一
　　　　　　　　　　　　元　胡一桂　撰
　　晉室五胡僣僞
　　　晉室僣偽之國實起於前凉張軓(惠帝大安/二年癸亥)次
　　　蜀李特(癸/亥)次前燕慕容廆(户賄切/癸亥)次漢劉淵(後/改)
　　　(號前趙惠帝求/興元年甲子)次後趙石勒(元帝大興/二年己卯)次魏冉
　　　閔(穆帝永和/六年庚戍)次前秦符洪(庚/戍)次後燕慕容垂(武/帝)
　　　(大元八/年癸未)次後秦姚萇(大元九/年甲申)次西秦乞伏國仁
　　　(大元十/年乙酉)次後凉吕光(同上/乙酉)次南凉秃髪烏孤(安/帝)
　　　(隆安元/年丁酉)次北凉叚業(丁/酉)次南燕慕容德(二年/戊戍)次
　　　西凉李暠(四年/庚子)次大夏赫連勃勃(義熈三/年丁未)次北
　　　燕馮䟦(五年/己酉)此十六國之序也(厯代編年圖云/魏不在十六國)
　　　(之/數)然稱五胡者劉淵匃奴也石勒羯也慕容氏
　　　鮮卑也符氏氐也姚氏羌也五族迭興據有中
　　　原猾亂之魁餘各一隅耳
前趙劉淵字元海本匃奴遺種嗣其父豹爲左賢王家
于晉陽汾澗之濵初漢髙祖以宗女爲公主妻冐頓約
爲兄弟故其子孫遂冐姓劉氏淵幼好學尤好左傳孫
吳兵法史漢諸子無不綜覽學武事妙絶於衆猿臂善
射膂力過人姿儀魁偉太原王渾虚襟受之命子濟拜
焉咸熈中爲任子在洛陽文帝深待之渾屢言武帝召
語大恱成都王頴表爲冠軍將軍在鄴其從祖右賢王
劉宣推爲大單于報至以計辭頴歸都離石永興元年
(惠/帝)僣王位都左國城國號漢以祖漢甥也永嘉二年(懐/帝)
僣帝位遷都平陽(今晉/州)奄有河汾天下䗬起之衆輻湊
而歸之石勒王彌輩皆北靣稱臣六年而死(晉惠帝/懐帝朝)劉
聰(淵第/四子)年十四博涉經史孫吳兵法弱冠游京師結交
名士大弟頴(惠帝/弟)以爲積弩將軍淵死聰殺兄簒位(兄/和)
(已立/佊殺)烝淫太后(淵后/單氏)六劉兼寵(太保劉毅二/女四孫女)六后並立
(二劉氏靳氏樊氏/王氏王沈女宣氏)斬戮諌輔荒淫不悛逞其兵力䧟兩
都執二帝(永嘉五年聰遣呼延晏劉曜王彌石勒䧟洛/陽執懷帝建興五年遣劉曜䧟長安執愍帝)
䖍劉帝宅盤踞神郷簒國七年雖保首領以没子粲立
復烝淫於内(靳氏等皆/未滿二十)靳凖難作(粲立以凖録尚書事/陰有異志説粲誅大)
(臣因勒/兵弑粲)殺其子(粲/)屠其族(劉氏男女無少/長皆斬東市)戮其屍(掘聰/墳斬)
(屍/)禍及父墳(掘淵/墳)火延宗廟天之報之亦稱其施可畏
也夫(並懷帝/愍帝朝)劉曜(淵族/子)嘗助桀虐俶擾中原乘靳凖之
難討賊竊位始改國號為趙(太興/元年)徙都長安以羊氏爲
皇(后即惠/  帝后)用兵隴坂則陳安授首(明帝朝滅陳安/諸氐羌皆降)伸威
西河則張茂稱藩(滅安後自將伐凉臨河列營/曰但以威聲震之茂懼稱藩)可謂疆
矣及乘髙候之捷驕心遽生(咸和三年八月大破石虎/髙候枕尸二百餘里勒都)
(襄國/大震)一戰而跌生為禽虜(十二月石勒來攻不為備勒/至將戰飲酒數斗衆潰曜昏)
(醉奔退馬䧟石渠墜水上被執至襄國勒/殺之三年勒使虎執曜二子熈𦙍遂滅之)終南山崩尺
玊呈字數固前定(大興四年山崩有玉方一尺文曰皇/亡皇亡敗趙昌凡三十一字劉均曰)
(闕/)　(皇室子當亡丑滅盡/戊子曜禽己丑滅)然迹其凶虐天安捨諸前趙
凡厯三世二十六年而石勒滅之(晉惠帝至/成帝朝)
後趙石勒字世龍上黨武鄉羯人也其先匃奴别部羌
渠之胄年十四倚嘯上東門王夷甫(衍/)已識其將為天
下亂(勒隨邑人行販洛陽倚嘯東門夷甫/恐其將為天下患馳收之㑹已去)力耕於鄔人
(鄔人郭敬等資贍之感恩/為力耕每聞鞞鐸之音)執賣於平原(太安中并州饑/亂太守例執賣)
(與平原人師懽為奴/耕作常聞鼔角之聲)囚於武安臨水(傭於武安臨水為/遊軍所囚㑹群鹿)
(至軍逐鹿得免俄見老父謂曰/鹿我也君應為中州主相救耳)困厄亦屢矣後歸劉淵
爲輔漢將軍迨攻䧟冀州衆十餘萬引張賔為謀主刁
膺為股肱孔萇爲爪牙并州諸羯多從之劉聰授并州
刺史南冦襄陽遂䧟江西長驅冦鄴復據襄國(其時勒/因遣王)
(修獻捷於曜曜信人言/斬修勒大怒遂與曜絶)劉曜席戰勝之威(髙候/之勝)進圍伊
洛勒舉兵一麾曜昏然就縳遂兼其國奄有中區擁舊
邦而抗王室坐明堂而襲冠帶釋介胄而開庠序隣敵
畏威而納欵絶域承風而獻貢觀其言曰大丈夫行事
當礌礌落落如日月皎然終不效曹孟德司馬仲逹欺
人孤兒寡婦狐媚以取天下亦一時之豪也死肉未寒
妻子悉死於石虎之手而奪之位矣(勒以咸和八年死/僣帝位六年壽六)
(十七月勒方死虎刼太子𢎞臨軒𢎞涕泣讓位於虎虎/大怒迫立九年冬廢𢎞臨海王幽之尋殺其母子  晉)
(元帝明帝/成帝朝)石虎字季龍(勒從/子也)賦性殘忍自少不道彈人
爲患儻非犢子破車之諫死於世龍之手矣(虎彈人軍/中苦毒勒)
(白母將殺之母曰快牛為犢/子時多能破車汝少忍之)然而勇冠當時攻取無敵
勲亦非細自𢎞之爲大單于也虎已懷怨恨(勒以𢎞為/大單于虎)
(怒曰吾當夫石二十年乃不/與我他日不足復留種也)卒成簒奪得國之後畋獵
無厭(造獵車千乗海岱/河濟人無寧志)宫室盛興(作臺觀於鄴營長安/洛陽二宫役四十餘)
(萬人後又發雍洛秦并十六萬人治長安/未央宫又發諸州三十六萬修洛陽宫)苛采民女(發/百)
(姓二十以下女十三萬餘人奪人婦九/千餘人㑹鄴虎大悦子宣私米亦萬餘)嘉兵不戢(戊戍/自將)
(二十萬擊遼移擊皝大敗棄甲走庚子合兵民五十萬/括馬四萬擊燕壬寅造甲五十餘萬船夫十七萬人不)
(聊/生)分命宣韜先後遊獵軍戎之盛虎升髙而望曰吾家
父子如是非天崩地䧟則抱子弄孫無復憂矣(命子宣/將十人)
(萬遊獵所過三州十五郡資儲殆盡復命子韜/亦如之自并州遊於秦晉宣素惡韜疾之彌甚)亡何父
子猜嫌兄弟讎隙自相屠膾取笑天下(先是丁酉太子/邃數被笞責謀)
(弑虎虎殺之并其二十六子同一棺至是戊申宣使賊/殺韜欲并殺虎虎殺宣并其九子虎嘗謂欲以純灰三)
(斛滌腸何為專生惡子年二十便欲殺父虎/捨長子斌與遵而立子世為太子方十嵗)虎死(永和/五年)
(死在位/十六年)世立冉閔作亂虎之子孫屠戮無遺積惡致滅
有天道哉(世立凡三十三日虎長子遵用冉閔謀引兵/廢世自立凡一百八十三日遵與兄鑑謀殺)
(閔鑒告閔閔殺遵立鑒凡一百三日鑒又欲誅閔復為/閔所殺并誅虎孫三十八人盡殪石氏遂簒位時虎子)
(祗鎮襄國聞鑒死僣號辛亥為閔所滅閔本姓冉為虎/養孫後簒復冉姓國號魏隨為慕容恪所禽斬之國滅)
後趙之僣四傳二十有二年爲冉閔所簒(起成帝咸和/戊子終穆帝)
(永和/己酉)復并於慕容氏焉南宫氏曰迹晉亡國之禍莫烈
於二趙淵聰父子嘗親受晉爵委質為臣劉曜石勒又
皆淵聰臣子觀其喋血神州囚執天子負擢髮不足數
之罪終淵聰曜勒之身晉君臣曾不能北向戮一人以
雪中原之憤自凶人得志者觀之疇不謂天道無知而
爲惡者未必生禍也然石渠之䧟劉曜被戮於生前靳
凖之禍淵聰受誅於旣死至於石勒僅能自免其身而
冉閔之亂其子孫至無遺種劉石亂華之罪劉為首惡
石氏爲從天之禍劉亦浮於石恢恢之網踈而不漏而
世之凶人陵暴君親者猶懵然而莫之悟也悲夫
前燕慕容廆鮮卑人(其先號東胡漢初為匃奴/所敗保鮮卑山因以為號)魏初自
莫䕶跋(廆曾/祖)入居遼西拜率義王(司馬懿/拜之)建國棘城之
北(廆遷大棘城/顓頊之墟)廆據鄴(相/州)號燕屬晉室板蕩諸夏皆襁
負而歸之撫循勞来收其髦俊以贊國事故能開一方
之業創累葉之基然身受晉爵不失臣節(元帝拜廆大/單于成帝加)
(廆侍/中)迹元帝興復之初廆獨能尊主倡義遣使勸進(元/帝)
(丁丑遣使浮海/勸帝承大統)奉表獻捷(乙卯取遼東/遣裴薿獻捷)執石勒使以獻
(癸未勒/使脩好)使中國之義明於天下其賢於一時戎狄也逺
矣綱目大書表而出之宜哉(丁丑三月綱目書劉琨慕/容廆皆遣使勸進廆得與)
(琨同書嘉之也廆成帝癸巳/卒  晉惠懐愍元明成六朝)慕容皝(呼廣切廆/第三子)雄毅多
權畧尚經學善天文據已成之資(丙申始僣/位十五年)乘土崩之
㑹誅叚遼(己亥送/首于晉)俘髙麗(癸卯髙麗/稱臣奉貢)并宇文(甲辰討宇/文豆歸滅)
(之四夷東部大/人拓地千里)虜夫餘(世子雋虜/夫餘王)摧彊趙(石勒屢/敗之)拓境
三千增户十萬僣稱王號(丁/酉)遷都龍城(壬/寅)卒不奉晉王
朔矣(乙酉自稱十二年以嗣位數紀年/始不奉正朔  晉成康穆三朝)慕容雋(皝次/子)姿
貎魁偉愽觀圖書有文武幹畧因石氏内亂乗釁長驅
聞風而靡遂走王午(庚戍徇幽州刺史王/午走遂陷薊入都之)取章武河間
(南徇冀州取/章武河間)拔中山趙郡(辛亥恪/拔之)降叚勤斬冉閔(壬子/恪討)
(勤降之遇冉閔斬/之遂䧟鄴滅魏)敗叚龕(丙辰龕降/定齊地)威聲所至易於破
竹而幽齊青冀畧定矣於是僣帝位建年號(永和壬子/建號元璽)
遷都於鄴(丁巳自/薊遷鄴)廆初云子孫當有中原之言至是始
驗(初廆云吾稽福累仁子孫當有中原/立十一年升平庚申卒  晉穆帝朝)慕容暐(雋第三/子庚申)
(立十/一年)立恪實佐之初雋死朝廷僉謂中原可圖獨桓温
謂慕容恪尚在憂方大耳未數年進克洛陽略地崤澠
關中大震(乙丑/三月)恪如不死燕未可量也曁評為政(慕容/氏)
忘恪臨没之忠言(丁卯五月恪疾謂暐曰垂將相之才/願以國政聼之不然秦且圖燕言訖)
(而卒又與評曰請以垂為大司/馬必混一四海外冦不足憚)欲追慕容垂於敗温之
日(己丑晉桓温来伐暐與評謀奔垂請擊之與慕容德/相繼敗温追至襄邑大破之垂還評愈忌之與太后)
(謀誅垂垂/懼奔符堅)主暗臣昬斥逐親賢以資彊敵秦師壓境評
帥三十萬衆迎拒以國家安危之身顧乃搉樵賣水積
貨丘山俯仰之間坐爲俘虜盖非不幸也(庚午七月泰/王猛再来伐)
(士卒怨評莫闕十一月鄴城䧟暐評皆被/執以歸郡百五十七户二百缺十六萬)燕僣國自號
稱王至暐三世三十五年為秦符堅所滅焉(始成帝咸/康丙申終)
(帝奕太/和庚午)
前秦之興起於後趙蒲洪略陽臨渭氐人初氏蒲(其家/池中)
(蒲生長五丈五節如/竹遂因以蒲為氏)後以䜟文有草付應王又其孫堅
背有草付字(堅生目有赤文隱起成字曰/草付臣又七袒洪名之曰堅)故改姓苻氏
初歸石虎後降晉(穆帝庚戍以為/征北大將軍)徘徊枋頭已有虎據
中原之志(己酉泰雍流民相率從枋頭/西歸推洪為主衆十餘萬)健僣位長安(洪/第)
(三子壬子僣帝位以子/萇為太子弟雄為丞相)取兖并(五月晉張遇以許昌降/郡邑皆降盡得兖并)
却桓温(甲寅萇雄却/温温乏食還)平關中(八月萇/平關中)遂為彊國又留心
政事崇尚儒學寛刑薄賦關右歸心焉(辛亥僣天王位/改元凡四年卒)
苻生(健第三子萇卒/乙卯生嗣位)眇而狂悖甚為祖洪所惡嗣位三
年(乙卯至丁/巳六月弑)窮兇極惡淫刑忍殺不可具道(即位初首/殺梁后及)
(大臣以應星變又殺功臣雷弱兒九子并二十七孫又/殺后妃公卿僕𨽻百餘人截頭拉脅鋸頃刳胎宴羣臣)
(射殺酒監尚書令辛牢謂不强人酒有告賊者刳其心/太后弟諫鑿其項殺之謡言東海大魚化為龍殺太師)
(魚過并/其子孫)於是東海王堅弑之而自立焉(堅去帝號稱大/秦天王  並穆)
(帝/朝)苻堅(洪季子/雄之子)弑主殺兄(丁巳冬殺庶兄法法賢堅讓/不受以為丞相太后恐不利)
(於堅賜死法與/堅慟哭嘔血别)簒成偽厯本非有道之長特居位以来
粗有可稱者其得人也因吕婆樓一言舉王猛於布衣
君臣遇合自謂𤣥德之有孔明也一嵗五遷權傾中外勲
舊不能離親戚不能妬遂使僚佐屏息豪右震悚道不
拾遺兵革彊盛國以富彊猛之力也(丁巳尚書婆樓薦/猛曰僕里舍王猛)
(謀略不世出宜請而咨之氐豪樊世初與健定關中與/猛争論堅因事斬樊世仇騰席寶譖猛出騰寶壬申猛)
(相乙/亥卒)況其時平陽公有經綸之才(弟/融)長樂公有文武之
畧(子/丕)權翼薛讚之直諒鄧羌張蚝(允吏/切)之忠勇各當其
任共致治平其嚴貢舉之法也命牧伯守宰各舉孝悌
亷直文學政事察其所舉以行賞罰由是官稱其職民
安其業其重經學之任也詔民通經成一藝者郡縣以
禮送之其在官不學無藝者悉罷為民以至増重儒教
禁老莊圖䜟之學其政事之善也舉賢才脩廢職課農
桑恤困窮禮百神立學校旌節義繼絶世至於因旱而
減饍徹樂開山澤之禁以養民聼訟而立觀五日一臨
以求民隱却大宛獻馬作詩返之卒能平燕(庚申冬堅/自將助猛)
(平燕遷慕容暐君臣及/鮮卑四萬户於長安)定蜀(癸酉冬命將分道擊梁孟/朱彤拔漢中徐成抜劒門)
(楊安降梓潼毛當抜成都/遂取二州卭莋夜即皆降)吞凉(丙子秋平凉前凉/張軌據八世滅之)擒代
(冬張蚝等三道擊代王什翼犍敗走為子實君所/弑堅討平之代自拓抜倚廬始封六十三年而亡)十分
天下而有其七(王猛云九州百/郡十居其七)東夷西域一日而朝貢
者六十二國艸付之盛劉石以来未之有也柰何冦晉
之謀懷貪欲無厭之心忘王猛臨終之語(猛言晉正朔/相承臣没之)
(後願勿以晉為圖鮮卑西羌我/之仇敵終為人患宜漸除之)闢臣下苦口之諌(壬午/謀冦)
(晉僕射權翼左衞率石越首諌不聼弟融太子𢎞諌不/聼所信沙門道安所幸張夫人所爱幼子詵諌又不聼)
獨與慕容垂決大議(垂勸堅獨斷堅大悦曰吾/定天下獨卿耳厚賜之)臨發朝
臣皆不欲堅行惟埀與姚萇及良家子勸之擁百萬之
師長驅入㓂自謂大江之流投鞭可渡不知人道助順
天道惡盈淮淝一敗㡬於隻輪不返而群醜風塵思奮
之心鱗集蜂起慕容垂據中山而為後燕姚萇據長安
而爲後秦乞伏國仁據隴右而爲西秦冦讎徧四方戎
馬塞郊甸身死於叛臣之手種類殄滅何其亡之速哉
(堅癸未大敗於晉乙酉五月慕容冲攻䧟長安前期堅/奔五將山七月後秦姚萇執堅八月雜殺之年四十八)
(張夫人愛子詵皆自殺丁亥冬萇/䧟秦州掘堅尸倮鞭之埋以棘)或謂不殺慕容垂於
来奔之時(己丑垂及子令寶農来奔堅大喜猛日垂父/子如龍虎非可騎之物堅曰吾方收英雄以)
(清四海柰何/殺之不聼)不剪慕容暐於星變之日(癸酉冬彗星見/太史張孟言彗)
(起箕尾燕分埽東井秦分十年後燕當/滅秦宜剪暐父子兄弟以涓天變不聼)不誅鮮卑於妖
言之際(癸酉冬有人入明光殿大呼曰甲申乙酉魚羊/食人悲哉無復遺執之不獲袐監朱肜祕郎趙)
(璧固請誅/鮮卑不聼)最後不從人言輕謀冦晉自底滅亡此亦所
謂徒觀其跡耳善乎南宫氏曰秦於羣雄中所謂彼善於
此者堅以簒弑取國猛以商君治國外彊中乾所以一
蹶而不復振氏祚之不長其無本之故與愚觀猛之
説堅曽未聞有仁義之言進之者至於為詐計詒慕容
令欲殺其父子其傾險尤爲可羞司馬氏至以爲市井
鬻賣之行豈雅德君子所宜為哉(庚午猛伐燕請令參/軍事猛至洛陽賂垂)
(所親使詐為垂使者謂令曰父子来此逃死今王猛䜛/毁日深秦王雖外相善其心難知吾今還東故遣告汝)
(吾已行矣汝可速發令遂奔燕猛表令叛垂/懼而走為追騎所獲堅引見勞之待之如舊)若夫垂没
諄諄以晉為未可圖鮮卑西羌不可忽雖正中亡國之
膏盲亦徒然耳縱使猛在未必能遏堅之南行亦未必
能決堅之殺鮮卑與羌也吁猛特霸者之佐耳仁人無
敵於天下猛何足以識此(晉穆哀廢簡/文孝武五朝)苻丕(乙酉堅留/太子宏守)
(長安慕容冲攻長安宏棄城走七月堅被姚萇/執宏奔晉長庶子長樂公丕自枋頭復入鄴)在鄴王
永在壺關招之而西張蚝王騰迎入晉陽聞堅死發䘮
嗣位(八月立謚堅宣/昭皇帝世祖)未數月戰敗於西燕慕容永奔東
垣晉馮該自陜邀擊斬丕執其子寧送京師(十月詔不/誅以寧送)
(苻宏朝晉/明帝)苻登(十一月僣/位南安)集離散之兵厲死休之志(登/撃)
(姚萇將士皆刻鋒鎧為死/休字人自為戰所向無敵)治兵與姚萇相攻者八年雖
衆寡不敵而節義慷慨中間毛后與二子雖為萇所殺
而志不少衰(己丑春登留妻子於大界自將撃萇屢敗/之秋萇襲大界毛美而勇兵入猶力戰殺)
(七百餘人罵萇/死二子亦被殺)萇死登反敗於其子興之手有足悲者
矣(癸巳冬萇死登喜曰興小兒吾折杖笞之耳甲午盡/衆而東與興戰七月竟為興邀擊死  晉明成兩朝)
苻崇奔湟中嗣位(登子七/月嗣立)不旋踵而亡(十月戰死於乞/伏乾歸成帝朝)
秦僣國始自苻健凡五世四十三年為西秦乞伏乾歸
所滅焉(始穆帝永和壬子/終武帝太元甲午)
後燕慕容垂(皝第五子雋/立封垂吳王)天姿英傑威震當時(敗桓/温故)以
雄略見猜脱身逃秦苻堅遇以國士淮南之敗(堅冦/晉敗)垂
獨全軍(諸將皆潰垂/三萬人獨全)不肯乗人之危悉以兵授堅(堅以/千騎)
(奔垂垂子寶勸滅堅垂以堅待/之厚不欲負弗聼悉以兵属堅)亦足以少償殊遇矣澠
池之誑乘時思奮祖業是圖固無怪其然也(堅至澠池/垂請先至)
(鄴展拜墳陵張國威/許之權翼諫不從)於時兄弟子姪鱗集雲興共䇿戰
功定都中山(乙酉/冬季)僣位改元(丙戍/正月)何其中興之速哉固
天道好還識者知其必復(前燕之亡福徳在燕太史黄/泓歎曰燕必中興其在吳王)
(乎趙秋曰天道在燕而秦/滅之不十五年燕必滅秦)而亦垂之在燕得人心有素
也司馬氏謂垂始去燕人如失其父兄及其還也人趨
之如歸市信然矣(垂以丙戍僣立丙/申卒壽七十一)惜其滅西燕之後
狃於長子之捷(丙申伐燕慕容永永走歸長/子垂圍急八月城降誅永)輕魏而伐
之大敗參合陂子寶僅以身免未㡬襲魏平城見參合
積骸如山軍士慟哭垂因慙憤而殂矣(乙未遣寳伐拓/抜魏魏詐言垂)
(死寶夜遁魏追擊寶單騎免丙申垂親行至參合陂見/先敗積骸如山軍士慟哭垂慙憤而死  晉武帝朝)
慕容寶(垂太/子也)嗣位之初首失人心潛召外冦(寶定士族清/濁校閲户口)
(罷軍營封䕃户士民始有離心農至幷/州大失民夷之心莫不怨之潛召魏軍)魏師踵至并
州常山信都鄴城相繼淪䧟(丙申秋魏軍至農走失并/州冬大至常山以東郡皆)
(降丁酉䧟信都戊戍䧟鄴/常山真定府信都冀州)中山實為國根本之地無故
棄之逃遁龍城(丁酉三月寶奔龍城中山人立宗子詳/拒魏詳虐又殺詳立麟麟以饑奔鄴中)
(山遂䧟/於魏)父子兄弟叔姪親戚剪爲仇虜(麟隆農寶三弟/㑹寶長子丁酉)
(夏㑹反殺隆農農不死寶殺㑹不克奔中/山為詳所殺後麟謀弑出奔親戚見下注)寶奉頭䑕竄
進退失據而身竟死於蘭汗之手矣(蘭汗乗季舅戊戍/二月速骨作亂立)
(慕容崇寶奔三月尚書蘭汗殺速骨廢崇奉太子䇿寶/疑不還四月寳奔滑臺徳不納徳寳叔先守鄴奔滑臺)
(鄴遂䧟寶遂走冀復還就汗汗遣弟/弑寶自稱太單于寶子盛報讎見下)厥考之業隳焉惜
哉(晉武安/二朝)慕容盛(寶之/子也)惸惸孺子自投於讎人之懷終
据其喉而刺其腹以成其志而復其位(四月寶死盛奔/䘮汙納之因離)
(間汗兄提弟加難弑寶者成嫌隙七月提/作亂汗討之盛因殺汗等以報父讎復位)讀史至此未
嘗不健其決而嘉其壯樂其孝道之有成也不幸遇盜
而亡(慕容國等所殺在位/三年  晉安帝朝)慕容熈(垂少/子也)盛死嗣位以一
婦人之故亡其身以及其國爲馮氏之驅除焉(熈愛后/苻氏嘗)
(為起承華殿負土北門與殺同價季夏思凍魚膾仲冬/須生地黄有司不得加大辟后卒號踊如䘮考妣大歛)
(畢啓棺交接百官無涙罪之含辛為涕熈徒跣被髪送/𦵏將軍馮跋先懼誅亡命至是政虐民怨跋入龍城推)
(慕容雲為主雲本姓髙寶養子因熈/送葬執而殺之幷其諸子熈立六年)後燕之僣自垂至
熈四主凡二十四年(起武帝太元癸未/終安帝義熈丙午)為慕容雲所取
尋歸於馮氏焉(丁未雲即天王位復髙姓己酉寵臣離/班桃仁弑雲跂討亂自即位仍號燕是)
(為北燕/見後)
南燕慕容德(皝少子初暐敗亦/徙長安後從垂歸)以季父之親膺鄴中之
寄(丁酉以/德鎮鄴)徙滑臺(戊戍懼魏攻弃鄴南渡滑/臺因河為固自稱燕王)都廣固(己/亥)
(三月出討叛長史李辨降魏德用尚書潘聰䇿引兵南/徇兖州北鄙郡悉降八月據琅邪徐兖歸之者十餘萬)
(進抜莒城傳檄青州諸郡皆下遂入/都廣固庚子僣帝位五年乙巳卒)跨有全齊以竊徽
號争衡秦魏志靖荆吳崇儒術以𢎞風延讜言而礪已
固其禀倜儻之雄姿韜縱横之逺畧勃勃乎有不能遏
者然國危未聞其節君存遽踐其位雖曰勢窮則變出
於不獲已其後君寶来奔欲納不果無君之罪亦不可
逃矣(晉安/帝朝)慕容超(初德仕秦凡納有遺腹子/在秦至是召立之六年)嗣位之初
首斥勲舊信用匪人(己巳八月立首引所親公孫五樓/參政事而出大臣慕容鍾叚宏等)
(封孚諌不聼後五樓譖鍾請殺之鍾宏及慕容法奔/秦魏法兖州刺史超初還至兖法疑其詐遂有隙)猜
忌日甚盤于遊田王師圍城(己酉五月晉/劉裕來伐)與姬對泣(庚/戍)
(元日與魏夫人登城見/王師之盛握手對泣)國亡身僇亦其所自取者矣(尚/書)
(悦壽開門納王師禽超/送至建康二月斬之)獨惟劉裕忿廣固久不下欲盡
阬其衆以妻女賞將士頼韓範諌以為非弔民伐罪之
師乃止猶斬王公以下三千人没入家口萬餘抑何其
不幸耶(安帝/朝)南燕之僣二世十一年而王師滅之焉(始/安)
(帝隆安庚子/終義熈庚戍)
後秦姚萇(弋仲第二/十四子)父弋仲本西羌首帥為後趙臣以
鯁直勇亮著聞臨終戒諸子曰我死汝即歸晉竭盡臣
節無為不義事貽謀之道有足稱者姚襄(弋仲第/五子)才氣
豪邁有孫䇿之風弋仲死歸晉晉處之譙城後與殷浩
不恊北歸圖關中與秦戰死(苻生遣賢/擊殺之)萇遂率諸弟降
秦爲苻堅將堅冦晉命萇爲龍驤將軍督梁益諸軍事
且謂之曰朕以龍驤建業卿其勉之識者已知其為不
祥之徴(左將軍竇衝曰此言/不祥之徴也堅黙然)堅旣敗還後遣萇與子叡
同討慕容泓叡不用萇言以至敗没(泓秦比地長史聞/垂攻鄴遂奔關東)
(反衆至數千屯華隂叡不用/萇言馳兵邀之為泓所殺)堅大怒萇懼奔渭北羌豪
歸之者五萬餘家推爲盟主於是僣稱秦王(甲申四月/僣號改元)
進屯北地諸羌歸者又十餘萬(堅自將步騎/二萬擊之)明年圍堅
於五將山(初辛巳三月平陽太守慕容沖起兵衆二萬/壬午正月僣位攻長安堅自督戰飛矢滿體)
(流血淋漓堅以䜟言帝出/玉將久長得乃奔五將山)執而殺之克長安定都僣位
(乙酉七月萇遣驍騎將吴忠圍五將山執堅歸新平幽/之八月求𫝊國璽曰萇次應厯數堅瞋目叱曰五胡次)
(序無汝姓名璽已送晉不可得/罵萇求死遂縊堅於新平佛寺)司馬氏曰萇不能報舊
君之德乘其危而殺之甚矣萇之不仁也(晉武/帝朝)姚興(長/子)
(甲午五/月僣位)才智足辨大業未經克長安戮苻登(八/月)克洛陽
淮漢以北多歸(己亥/十月)伐西秦乾歸與諸部皆降(庚子/七月)攻
南燕慕容超爲之稱藩(丁未/九月)旣而逞志矜功弗虞後患
委凉都於秃髮授朔方於赫連專已生灾邉城繼䧟猶
且崇尚桑門以鳩摩羅什為國師親帥群臣聽講大造
塔寺公卿以下皆奉佛州郡化之十室而九捐實談空
靡然成俗坐致淪胥非不幸也(丙辰死僣二十三/年  晉武安二朝)姚泓
(興長/子也)以庸懦之資乏經世之用甫及二年王師来伐(太/尉)
(劉/裕)不數月下長安泓出降卒罹建康之誅矣(丙辰三月/僣位丁巳)
(九月裕至長安泓將妻子出降/送斬建康市百里草木焦死)後秦之僣自萇至泓三
主三十四載爲王師所滅焉(始武帝太元甲申/終安帝義熈丁巳)已上七
國皆當時之桀黠者也其他僣偽諸國竊據一方者如
前凉張軌安定人據凉州厯九世(軌寔茂駿重華耀/靈祚𤣥靚天鍚)七
十四年而秦苻堅滅之(起惠帝大安癸亥/終武帝大元丙子)
後蜀李特巴西人初聚衆爲盜自稱益州牧益州刺史
羅尚斬之傳首洛陽(據二/年)子雄僣位寛厚簡刑海内大
亂惟蜀富實垂三十年又三傳(班期/壽)至勢晉大司馬桓
温伐之降封歸義侯而國亡厯六世四十有五年(起惠/帝大)
(安癸亥終穆/帝永和丁未)
西秦乞伏國仁鮮卑人據金城(蘭州堅入冦時為前將/軍㑹國仁叔父步頽反)
(隴西堅遣國仁討之及堅敗/國仁遂併諸部衆至十餘萬)厯四世(國仁乾歸/熾盤慕末)四十有
七年而夏赫連定滅之(起孝武大元乙酉終/宋太祖元嘉辛未)
後凉吕光略陽氐人(生有神光之異故名光/目重瞳子左手有肉印)父婆樓佐
命苻堅堅命光討西域經流沙焉耆龜兹等降者三十
餘國及還姑臧自領凉州刺史聞堅遇害遂僣位天王
(凡十年/壽六十)子紹嗣而光庶長子纂簒之(紹自/殺)僅三年為其
臣吕超所弑而傳於隆光弟寶之子也未㡬為後秦姚
興所滅光纂隆三世十八載而亡(起武帝太元丙戍/終安帝元興癸卯)
南凉秃髮烏孤河西鮮卑人(烏孤七世祖壽閴母寢而/産於被中鮮卑謂被為秃)
(髪因以/為氏)吕光遣使署冠軍将軍自稱西平王據廣武(蘭/州)
(金城/縣)傳三世(烏孤利鹿/孤傉檀)十八年而西秦乞伏熾盤滅之
(起安帝隆安丁酉/終安帝義熈甲寅)
北凉沮渠䝉遜其先爲匃奴左沮渠䝉遜以官為氏據
張掖(甘/州)二主(沮渠䝉遜/沮渠䝉䖍)三十九年而魏世祖滅之(起安/帝隆)
(安辛丑終宋文/帝元嘉己卯)
西凉李暠據河右(一作姑臧/今凉州)三世(暠歆/恂)二十二年而北
凉沮渠䝉遜滅之(起安帝隆安庚子/終宋祖永初辛酉)
大夏赫連勃勃匃奴左賢王之後劉衞辰之子(劉淵/族)據
朔方統萬城(今夏州初仕後秦姚興鎮朔方僣稱天王/自以匃奴夏后氏苖裔國號夏言帝王保)
(天為子是為徽赫實/與天連故改赫連氏)劉裕滅姚泓義真鎮長安勃勃克
之僣位改元然凶暴好殺夷夏囂然人無生類(僣十/三年)傳
三世(勃勃/昌定)爲魏世祖所滅僅二十五年(起安帝義熙丁/未終宋文帝元)
(嘉辛/未)
北燕馮跋長樂信都人其先畢萬之後子孫有食采馮
郷者因以爲氏仕後燕討慕容雲遭弑之亂僣天王位
其後僣稱天子于昌黎(今髙/麗)跋死弟𢎞立凡二世二十
有八年而爲魏世祖所滅焉(起安帝義熈己酉/終宋文元嘉丙子)其迭興
迭仆通前共十有六國盖自晉室不君偷安江左中原
無主而劉石苻姚慕容據之康節卲子詩云衣到敝時
饒蟣蝨𤓰方潰後足蟲蛆良可歎也南宫氏曰自古僭
竊𤓰據中原之禍莫甚於晉然其亡也大扺多自相驅
除未聞中國能征一國滅亡之而能有之也獨大司馬
桓温之滅蜀太尉劉裕之伐南燕平後秦三事差彊人
意然是二人者功存恢拓志在簒君三國亡矣而當時
之為晉患者不在此三國也故終晉之世卒於宴安江
沱而不能混一中原抑亦可為於邑矣十六國僣偽始
於晉惠帝大安二年癸亥(前凉/張軌)終於宋文帝元嘉十六
年己卯(北凉沮/渠茂䖍)通七十有七年
　
　史纂通要卷十一
欽定四庫全書
　史纂通要卷十二
　　　　　　　　　　　　元　胡一桂　撰
　　宋
南朝起自西晉之亂東晉元帝渡江國於江左於是南
北分據其接東晉之統者為宋齊梁陳而謂之南朝其
據有中原僣竊尊號者則為元魏(起東晉/孝武時)為西魏東魏
(皆起梁/武帝時)為北齊(起梁簡/文帝待)後周(起陳/武時)而謂之北朝或曰南
北分裂司馬氏通鑑以南綂北帝南而北稱主亦以正
朔相承正統在南也今綱目乃以南北分書均帝焉何
哉盖不然文公大公至正之心如青天白日昭然無蔽
東晉既亡南北已無綂屬其興於南者可帝其興於北
者亦可帝也尚可以南而統北乎况劉裕棄取中原之
機急於篡弑以成其亂臣賊子之志齊梁陳又無功無
徳但踵亂賊故智且其子孫可稱無㡬視北齊後周莫
能相尚望元魏獻文以上且有愧焉者也况敢企孝文
乎故惟置分書之列斯亦幸矣或又曰(胡成性/史論)綱目分
注南北則先宋齊梁陳而後元魏周齊亦以見正朔相
承而正綂所由屬也其於分注之内為之抑揚又如此
然則以徳則劣以地則均特以綂緒之紹在分注之先
抑又重可慨也矣宋武帝姓劉名裕字徳輿小字寄奴
彭城人(彭城縣後隨晉東遷/晉陵丹徒之京口里)漢楚元王交二十一世孫
也生有神光照室長雄傑有大度身長七尺六寸風骨
竒偉不事亷隅小節仕晉義熈十三年爵宋王元熈二
年稱皇帝國號宋都建康(即位年六十五庚申/永和元在位三年)廢晉帝
為零陵王守之以兵尋弑之此本綱目所書也尹氏曰
自操丕篡漢司馬懿踵而行之至劉裕又益甚焉故山
陽(漢獻/帝)陳留(魏元/帝)猶得以優游卒嵗而零陵則操之為
已蹙矣世道愈降可畏哉帝始敗妖賊孫恩(晉隆安己/亥恩作亂)
(㑹稽劉牢之請帝叅軍事帝奮長刀/力戰遂平山陰恩遁入海以至水死)擢守下邳(庚子大/破恩投)
(海死/遂擢)繼起義兵誅斬桓𤣥興復晉室功已不細自是滅
南燕梟盧循戮譙縱定闗中平伊洛(已上皆注/晉安帝朝)無不如
志迨夫得國之後清簡寡欲嚴整有法度被服布素遊
宴絶希嬪御寡少不蓄私藏孝于後母又詔㓜主當朝
母氏不得預政此皆人君之要行而帝兼之亦足為一
代之良主矣然而弑安帝以促晉祚之期弑恭帝以絶
人心之望(注見/晉末)視桓𤣥之禍尤烈焉既而二子皆不得
其死(長子義符即少帝失道徐羡之等廢弑年十八次/子廬陵王義真與謝靈運顔延之慧林道人遊靈)
(運褊傲延之嗜酒羡之等惡之/出謝顔等奏廢義真尋殺之)六君没於非命及齊篡
位宋之王侯無少長皆死焉善夫張謂之論曰髙帝近
希曹馬逺棄桓文禍徒及於兩朝福未盈於三載八葉
𫝊其世嗣六君不以壽終天之報施其明驗乎少帝義
符(武帝長子也壬戍五月即位癸亥/景平元甲子五月廢在位一年)膂力絶人善騎射
解音律居喪無禮狎暱左右遊戱無度華林列肆(華林/園)
手自沽賣開瀆引船(與左右/引船)唱呼歡樂竟寢龍舟徐羡
之檀道濟等廢帝為營陽王而弑之矣(甲子五月奏太/后廢帝遷於呉)
(六月弑於/金昌亭)遂迎立武帝第三子義隆(時義隆封宜都王/出為荆州刺史迎)
(立/)是為文帝(即位年十八甲子元/嘉三十在位三十年)年十四愽涉經史善
𨽻書其在江陵禎符所集(景平初有黒龍見西方五色/雲隨之二年江陵城上有紫)
(雲望氣者謂/帝王之符)車駕赴迎黒龍負舟(發江陵黒龍躍負舟/左右失色上曰此乃)
(禹所以受天/命阿徳當之)葢天命之所歸矣既親政事(甲子羡之等/疑懼與亮居)
(中晦鎮荆州為自全之/計乙丑羡之等歸政)首正典刑討羡之等弑逆之罪
(丙寅王華等數以弑逆事激/怒帝遂下詔討羡之亮晦等)擢用衆臣則召謝靈運顔
延之以叅權要而王華等五臣併用(王華劉湛王曇首/殷景仁俱侍中謝)
(𢎞微亦見重時號五臣發酉/靈運以遊放免官卒誅之)繼以彭城王總内外之務
(義康帝弟己/巳為侍中)最後王僧綽練習朝典深沈有局度朝政
叅預焉(辛夘僧綽/曇首子也)加以仁厚恭儉勤於為政綱維備舉
條禁明宻百官乆於其職守宰六期為斷三十年間海
内晏然士崇操尚鄉耻輕薄江左風俗於斯為美後之
言治者皆稱元嘉焉惜其信義康之毁而殺檀道濟(丙/子)
(上久疾劉湛説義康召道濟誅之道濟怒目光/如電脫幘投地曰乃壊汝萬里長城魏聞之喜)信景仁
之言而黜義康(庚辰殷景仁宻言相王權重非/社稷計遂出江州後竟賜死)怒扶令
育之直諌即付獄賜死(辛巳叅軍令育諌勿踈/義康宜召赴京即賜死)固已虧
君臣之義戕同氣之親使有宋累葉罕聞直諒之益至
於輕舉伐魏(庚午三月命左將軍到彦之恢復河南魏/歛戍北歸彦之分將守滑臺虎牢地南兖)
(既平諸軍皆喜王仲徳獨憂庚寅命王/𤣥謨進攻滑臺兵敗走乃召諸將還)延冦納侮(庚午/秋魏)
(克金墉城冬又克虎牢到彦之滑臺奔還辛未魏攻虎/牢滑臺等處諸將皆敗獨道濟全軍反自是河南復亡)
(庚寅魏大武至𤓰步聲言/渡江建康震恐饋魏百牢)遂使師徒殱於河南戎馬飲
於江津南兖等六州(南兖徐兖/揚音冀等)反為魏破屠戮之慘丁
壯嬰孺駢首受禍邑里蕭條赤地連亘春燕來歸至巢
林木元嘉之政衰矣(辛夘魏退俘廣陵居人萬餘家以/北六州殺掠不可勝算所過州郡)
(赤地/無餘)司馬氏歸之帝不量力横挑彊胡之過陳同父則
以為自東晉乆安江左至宋武帝有進取中原之勢而
志在篡晉乃委而棄之文帝慨然規恢大志與夫偷安
委靡者異矣然到彦之潼闗之舉列守未乆卒以無功
而還王𤣥謨滑臺之役不惟無功適以致冦是豈鋭意
興復者反不若甘心保守者之為得耶葢嘗觀謝晦檀
道濟之死與夫王仲徳沈慶之之言而後知帝之不能
遂所欲者有由矣武帝入闗十䇿晦有其九其知為何
如道濟萬里長城為國倚重其勇為何如帝誠有意中
原存而用之可也王華等浸潤之言一入而討晦之詔
已下義康讒毁之言一聞而道濟之誅不旋踵(按伐魏/在庚午)
(辛未道濟獨全軍反是時未為不用葢/主將在彦之𤣥謨雖用道濟權不專耳)彼彦之𤣥謨其
智勇果有足稱者乎方彦之引兵而進魏人歛戍而退
司兖既平往往皆有喜色而仲徳獨曰諸將不諳北土
情偽必墮其計彼葢知以拓跋之彊委四鎮而不校者
正欲餌我彦之不此之察而遽喜其知可知也𤣥謨髙
論抗䟽令人主有封狠居胥之想而沈慶之固諌謂今
欲伐國而與白面書生謀之事何由濟(帝欲經畧中原/𤣥謨尤好進言)
(帝曰觀𤣥謨所言令人有封狠/居胥意沈慶之云云諌不從)其後進圍滑臺一見魏
軍果驚懼而走其為勇可知也擇將如此所以不能遂
其所欲者職此之由矣議者不察乃謂帝不量力之過
惑矣吾獨惜帝志有餘而明不足也迨夫太子紹巫蠱
事覺欲行廢立狐疑不决反遭弑逆之凶哀哉(發已太/子紹與)
(始興王濬巫蠱事發帝欲廢紹謀泄/被弑武陵王駿率慶之舉兵討賊)武帝駿(文帝第三/子甲午孝)
(建三大明八/在位十一年)倡義誅紹遂即尊位首多變易文帝制度
宋之善政於是乎衰未幾沈湎于酒(終日酣飲少有醒/時末年又為長夜)
(之飲每旦俄頃/數斗馮几惛睡)貪冐于貨(末年尤貪刺史二千石罷還/必限使獻奉又以蒲戱取之)
朝狎公卿(壬寅多狎遊置酒詬辱朝士又使/相嘲訐又寵昆侖奴以杖擊羣臣)誅仇諌士
(庚子冬怒周朗切/直貶寧州殺於道)大興宫室土木文繡賞賜嬖倖帑藏
空虛加以猜暴寡恩誅踈宗族(甲午亂義宣諸女義宣/以反誅又猜忌竟陵王)
(誕卒以/誅滅)嘗壊髙祖居室起玉燭殿見床頭土障葛籠(燈/籠)
麻拂(麻繩/拂)曰田舍翁得此已過矣明年竟殂於是殿豈
髙祖擊之也耶迹其無道桓靈不若得保首領以沒幸
矣前廢帝子業(孝武長子即位十六乙巳永/光元在位僅一年不道遇弑)蠭目鳥喙
長頸鋭下孝武惡而囚之將加害者數矣卒得無恙(嘗/囚)
(侍中下省/欲殺不果)及即位凶暴日甚誅殺相繼(元年秋殺校尉/戴法興散騎奚)
(顯慶殺宰輔義恭元景師伯殺廷尉劉徳顯殺新安王/子鸞與其母弟南海王師及母妺冬殺東海守㑹稽守)
(殺南平王鑠使左右辱其妃江氏/不從鞭之一百殺其子二王一侯)内外百司不保首領
猜忌諸父拘囚殿内敺捶陵辱(號湘東王或為豬王建/安王休仁為殺王山陽)
(王休裕為賊王或嘗怍㫖裸/之縳付大官曰今日屠豬)甚至糞父之陵(元年以失/愛將發陵)
(不果乃縱糞於/陵肆罵為齄奴)嬪祖之女(納文帝女新蔡主於後宫姑/也謂之謝貴嬪後殺其夫何)
(邁/)不旋踵而湘東王彧弑之而自立焉(十一月三王乆/幽期旦誅彧然)
(後南巡彧乃謀弑皆響應是夕與羣巫綵女數百射鐸/竹林堂將奏靡靡之樂帝素所惡主衣壽寂之抽刀入)
(行/弑)明帝彧(文帝第十一子乙巳太始七/大豫一在位八年壽三十四)即位于時晉安
王子勛稱帝尋陽四方貢計皆歸之朝廷所保惟丹陽
淮南數郡(乙巳十二月即位是月子勛反江州郢州安/陸王子綏荆州臨海王子頊㑹稽守尋陽王)
(子房及徐冀青呉郡呉興義興晉陵益湘廣/梁山陽守悉起兵應之鄧琬勸子勛僣號)頼蔡興宗
鎮静至信之言(帝甚懼問計羣臣興宗言冝鎮之以静/待人以至信叛者親戚勿罪物情既定)
(人有/戰心)建安王都督征討之力(丙午春休仁帥王𤣥謨沈/攸之討賊八月尋陽王子)
(勛伏誅年十/一傳首京師)不踰年而子勛平可謂幸矣諸州刺史東
手請降顧乃耀兵以疑其心於是兩淮多為魏有(丁未/徐梁)
(益兖豫刺史皆乞降上將甲士五萬迎之懽/遂降魏自是失淮北泗州及豫州淮西之地)厥後魏克
東楊青冀之地盡皆淪没(己/酉)方且猜忌忍虐(晚年多忌/諱言語中)
(有禍敗凶喪/犯者斬戮)勦滅同氣(辛亥以太子㓜忌諸弟休佑休/仁休若皆賜死帷休範以凡劣)
(存/)奢費過度(辛亥作湘宫寺備極壮麗每造器用必為/正副次御各三十件一物輙為九十枚天)
(下騷然民/不堪命)晚年以神器之重付之李氏之子(初帝以太/妃陳氏賜)
(嬖人李道兒已復迎還/生子昱即後廢帝也)卒使根本不芘㓜主孤立權臣
得以竊而取之矣可勝歎哉後廢帝昱(廢為蒼/梧王)立人以
為李氏之子焉(明帝長子壬子夏立年十嵗/癸丑元徽四在位四年遇弑)以童孺之
年遊蕩罔節誅戮無常宗親殆盡(常微行或自稱李將/軍着小袴衫穿營署)
(巷陌或宿客店畫卧道旁與厮養交遊丙辰益甚從者/執戈人畜違之無免者天性好殺小有忤意擊腦搥陰)
(刺心剖腹之誅日以數十孝武二十/八子明帝殺其十六餘皆廢帝殺之)欲殺蕭道成引滿
磨鋋(時連/反)幾死者數(丙辰欲殺尚書左僕射蕭道成書/的於腹引滿欲射左右謂腹大佳)
(射棚但一箭便死不如用骲箭一發中臍大笑/又自磨鋋曰明日殺道成陳太妃罵之而止)已而臺
岡賭跳新安偷狗醉眠未覺而首已授之道成矣(丁巳/七月)
(道成使校尉王敬則陰結帝左右楊玉夫楊萬年等行/弑是日帝與左右臺岡賭跳晚至新安寺偷㣘煮食大)
(醉還寢仁壽殿玉夫刎帝首授蕭道成道成/洗視之而入奉太后令數罪惡貶為蒼梧王)道成既弑
蒼梧王入白太后奉太后命立順帝準(明帝第三子即/位年十一丁巳)
(昇明二在位/二年被弑)姿貎端華眉目如畫見者以為神人然政
歸道成立才二嵗即為所取未幾以汝陰遇弑宋之王
侯無少長皆幽死焉(己未四月被纂齊封帝汝陰王居/丹徒宫以兵衛之五月監人弑以)
(疾赴齊賞以邑是/月殺宋宗室無遺)今觀王敬則以兵入而曰官先取司
馬家亦如是可以為世戒矣而世之奪人之國者每迷
而不悟徒為子孫憂其殆所謂知存而不知亡知得而
不知喪者與(敬則以兵入帝逃佛葢下太后索得之帝/收涕曰欲見殺乎敬則曰出别宫耳且曰)
(云云帝泣彈指願後身世世勿/生天王家解璽綬出就東邸)宋有國八主五十九年
而亡(起武帝永初庚申魏元明太常五年/終順帝昇明戊午魏文帝太和三年)
　　齊
齊髙帝姓蕭名道成字紹伯東海蘭陵人(髙祖淮陰令/整過江居晉)
(陵武進縣寓居江左者皆僑置/本土加以南名更為南蘭陵人)漢相何二十四世孫仕
宋為偏將軍(文帝/時)預平晉安王子勛(明帝/時)鄱陽王休範
之亂(蒼梧時甲寅夏休範反江州直趣臺城帝為前/鋒討賊遣校尉張敬兒詐降竟斬休範以歸)弑
蒼梧立順帝時禇淵袁粲沈攸之之徒並前朝(明/帝)顧命
大臣粲攸之先後舉兵以討弑君之賊不克而死淵獨
與道成素相憑附加以王儉倡議假黄鉞以至進爵齊
王而篡謀成矣旋命王敬則以兵入迫篡帝位(即位年/五十三)
(己未建元四/在位四年)國號齊都建康禇淵王儉實為一時佐命
功臣儉僕射淵司空榮矣然當袁粲死節之時百姓諺
曰可惜石頭城寧為袁粲死不作禇淵生及拜司空之
日從弟昭歎曰彦囘(淵/字)少立名行何意披猖至此門戸
不幸乃復有今日之拜何㸃擬為之賛曰淵既世族儉
亦國華不頼舅氏遑恤國家(㸃謂人曰我作齊/書已竟賛云云)人心秉
彛之天良與公論之不可磨滅如此道成得國未幾復行
弑逆义盡赤夘金之族而滅其祀方之晉宋為愈蹙矣
行不義殺不辜以創業何以長世故齊祚視六朝最為
短促豈無故夫若夫以身率下以儉化人身不御精細
之物衣不用珠玉之玩内殿施黄紗帳宫人着紫皮履
珍竒異物毁棄不用每曰使我治天下十年當使黄金
與土同價而又訪政事於劉讞(元年問政於讞對曰政/在孝經請監宋氏之所)
(以亡帝曰儒者/之言可保萬世)詢得失於羣臣(命羣臣各/奏言得失)粗足稱耳武
帝賾(髙帝長子即位癸亥永/明十一在位十一年)當雲雷伊始功叅佐命頗
厯艱難故其即政之明日首免逋城錢革宋氏之弊政
中外欣恱(晉宋舊制受官二十日輙送修城錢二千太/始初軍役大起受官者萬計二十年不輸不)
(可勝計文符督切優甚/至是除蕩百姓大恱)且留心政事總攬大體每以富
國為先嚴明有斷郡縣乆於其職長吏犯法封劒行戮
故永明之世外表無塵内朝多豫府庫充溢弛役便民
百姓豐樂盗賊屏息雖宫室苑囿頗好華靡而言常恨
之亦有齊之良主也廢帝(廢為鬰/林王)昭業(文惠太子長子/武帝之嫡孫也)
以太孫嗣位(癸酉即位甲戍隆昌元年在/位未及一年無道七月遇弑)命西昌侯蕭
鸞輔政帝性辨慧美容止好𨽻書為武皇所愛實矯情
飾詐陰懷鄙慝即位之後祖歛方畢備奏聲樂(呼武帝/諸妓奏)
(樂皆哽咽流涕從事送梓宫出門/亟還内奏胡伎鞞鼓之聲震内外)山陵才罷遊走市里
(與羣小往崇安陵隧/擲塗賭跳作諸鄙戱)極意賜予至傾帑藏(武帝聚錢上/庫凡八億萬)
(金帛寳器不可勝數盡/賜羣小期月為之一空)祼袒形體烝滛祖姬(嘗祼袒着/紅穀裩烝)
(武帝辛/姬霍氏)狂縱荒滛罪浮桀紂卒為蕭鸞所弑焉(鸞諌不/從屢謀)
(殺鸞鸞與蕭諶謀弑諶以兵入帝方祼身與霍氏/相對遂遇害霍與諸嬖倖皆誅太后廢為鬰林王)後廢
帝(廢為海/陵王)昭文立(文惠第二子七月鸞弑鬱林立帝年/十五改元延興九月鸞廢帝為海陵)
(王十一/月弑帝)鸞專國政帝起居飲食皆諮而後行嘗思食蒸
魚羮竟不與未幾鸞殺鄱陽王鏘等七人挾太后令廢
帝自篡大位再行弑逆矣當其殺諸王時巴陵王(子/倫)臨
酖謂使人曰先朝昔滅劉氏今日之事固宜其殆鬼擘
其口譴其乃祖以為方來之戒者與明帝鸞髙帝仲兄
始安貞王道生之子少孤育於髙帝愛過諸子既再廢
主遂行篡立(時年四十三甲戍建武/四永太一在位五年)是雖志崇節儉剔
乘輿金銀留皂筴餘濼(留明/日用)四破裹蒸(破裹蒸為四/餘充晚食)加
以躬親細務事益繁碎顧暠所謂主愈勞臣愈逸代庖
人宰為大匠斵誠哉是言矣且自踐祚以來疑忌横生
術數是用恣行誅戮(乙亥殺領軍蕭諶并其兄刺史缺/弟太子右率誄及髙武子三王丁)
(丑殺驃騎王晏及二子殺/中郎蕭毅臺隊王劉明逹)未幾以疾為後慮再殺河東
王鉉等十人髙武子孫勦滅盡矣(戊寅疾髙武子孫/尚有十王盡殺之)獲
罪於天無所復禱垂没綘衣赤服乃為猒勝之術何其
愚哉本枝既剪根𦙍孤弱貽厥所授屬在凶愚用覆宗
祀理勢然也亦天也東昬侯(廢為/侯)寳卷(明帝第二子己/夘永元二在位)
(二年十/九遇弑)少不好學嬉戱無度及即位専親宦官不接朝
士所寵左右三十餘人至呼為阿父阿兄曾不愧耻(呼/潘)
(妃父寳慶及茹法珍為阿/父梅蟲兒俞靈韻為阿兄)寵幸潘妃費以鉅萬(鑿金蓮/花貼地)
(令妃行其上曰此步步蓮花也/造琥珀釧一隻直一百七十萬)苑中為市自相禆販(以/潘)
(妃為市令自為録事/少有失妃輙杖之)開渠立埭身引舟行遊蕩無常屠
割孕婦(月常二十餘出無處不走所過禁斷犯/者輙殺有一孕婦不去剖腹視男女)誅鋤大
臣發於倉卒人不自保(明帝嘗戒日作事不可在人後/故誅大臣皆發於倉卒决意無)
(疑/)蕭衍遂因伯氏被禍(衍兄懿因崔慧景之亂入援遷/尚書令茹法珍憚其威權譛誅)
(之臨刑猶曰家弟在雍州/深為朝廷憂之衍聞起兵)起兵襄陽直指建鄴(庚辰十/一月起)
(明年九月/至圍建康)王珍國等弑東昏降衍(珍國精兵十萬潰十/二月珍國張稷弑帝)
(以黄油裹首送降衍衍以/太后令追廢為東昏侯)衍遂立明帝第八子寳融是
為和帝僅一年(辛巳中/興元)篡于蕭衍之梁矣(梁封帝巴陵/王宫于姑熟)
(遇弑年/十五)陳同父曰齊髙嘗戒武帝曰宋氏非骨肉相殘
他族豈能乗其弊武帝亦念其言雖以長沙王晃犯法
當誅竟從而宥焉可謂能戒覆轍者矣迄于明帝乃猜
戮髙武子孫而宗社以覆宋明除宗室而齊以興齊明
除宗室而齊以亡有天下者亦何利於此哉是則然矣
然愚嘗謂天之亡人國其禍患必有出智慮之外者髙帝
之智慮不可謂不至豈料其子孫誅鋤無噍類乃出於
其所愛所倚兄子之手也哉是以古之王者不恃智慮
之防特顧吾所以得之者如何耳髙帝親行篡弑又盡
滅宋之宗族不啻如刈草菅乃區區欲為吾家子孫全
䕶計以保其國殊不知天固已監之於冥冥之中矣特
假手于蕭鸞耳吁齊有國七主合二十三年而亡(起武/帝建)
(元己未魏文帝太和三年終和/帝中興辛巳魏文景明二年也)
　　梁
梁武帝姓蕭名衍字叔達蘭陵人與齊世系有考(齊同/承淮)
(陰令/整)生有異光日角龍顔有文在手曰武仕齊明帝屢
立戰功鎮雍州東昏暴虐帝以伯氏被殺乃舉兵奉立
和帝身為大司馬尋自稱皇帝(壬午四月篡立年三十/八壬午天監十八晉通)
(七大通二中大通六大同十一中大同/一太清三在位四十八年壽八十六)國號梁都建康
廢其主為巴陵王弑于姑熟齊御史中丞顔見逺死之
(不食/卒)帝即政初年首録用齊氏宗屬待以赤心使皆老
死牖下晉宋南北以降鮮能及之此事最為忠厚(壬午/首録)
(用齊宗屬南康侯子恪/兄弟凡十六人皆著名)至於立二函以求言(公車府謗/木肺石傍)
(各置一函/分受人言)選亷平以勸吏(擢到溉為建安内史劉鬷為/晉安太守皆以亷稱以山陰)
(令丘仲孚為長沙内史武康令何逺/為宣城太守由是亷能知勸並壬午)開館宇立學校以
重儒術(甲申置五經博士廣開館字/招納後進又詔州郡立學)初立孔子廟為江
左之所創見(乙/酉)幸國子學親臨講肄詔皇太子以下及
王侯子弟可從師者皆入學(庚/寅)時帝尚清明未溺寂滅
之教故所尚如此且孝慈恭儉博學能文勤於庶政冬
月四更視事執筆觸寒手為皴裂天性沈重暗室常整
衣冠暑坐未嘗褰袒下對内竪小臣如遇大賔况有范
雲盡心事上徐勉周捨同叅國政勉不阿意茍合捨清
簡過之沈約文學雖髙一時貪冐榮利唯唯政事終不
處以台司之位官人又如此是以天監之世時和嵗豐
(乙酉大穰米/斛三十錢)海内無事自江左年踰二百未有盛於斯
時者也然愚觀其連年征伐(乙酉以弟臨川王宏大舉/伐魏次洛丙戍望風奔還)
(師徒潰散丙戍豫州刺史韋叡克魏合肥俘斬萬餘級/丁亥叡受曹景宗節度救鍾離大敗魏軍縁淮百餘里)
(尸相枕藉辛夘魏據朐山命振逺將軍/馬仙碑大破之二百里間僵尸相屬)浮山築堰(甲午/魏降)
(人陳計堰淮水以灌壽陽城南起浮山北抵巉石初役/二十萬人乙未堰成復潰修之夏日疫死相枕丙申淮)
(水暴張堰崩聲如雷縁淮城戍村落漂汲十餘/萬口十餘年間殺數十萬人丙午僅拔壽陽城)文錦禁
人獸之形(丙申/三月)宗廟罷牲牢之薦(三/月)其黷武事溺佛教
亦已見於天監中矣厥後三捨身於同泰(丁未三月乙/酉九月丁夘)
(三月皆捨身同泰寺釋御服持法衣羣臣/以錢一億萬白三寳贖皇帝僧黙許乃還)殫府庫以事
浮屠(丙寅三月庚戍辛同泰講經四月丙戊解講是夜/浮圖宊曰此魔也當窮土木倍増往日起十層浮)
(圖將成值侯/景之亂而止)佞佛亦至矣然捨身而復贖身卒未嘗捨
愛織文之形牲牢之命而征伐築堰殺數十萬衆於鋒
鏑之下魚鱉之鄉曾不少䘏何哉且綱常乃立國之本
帝於諸子未聞禮義之教西昌侯正徳奔魏逃歸隨復
封爵(初帝未生太子統時養弟宏子正徳為子統生正/徳還本封西昌侯意怏怏壬寅遂奔魏已而逃歸)
(復其/封爵)豫章王綜叛降魏彭城遂䧟(初帝納東昏呉姬七/月生綜多疑之姬宻)
(告綜綜疑懼懐異志帝皆不知及在彭城魏兵所/迫帝慮敗没勅還綜叛降魏彭城為魏所有乙巳)邵陵
王綸有罪既免為庶人隨又復之(壬/子)不忠不孝之事已
間見層出矣晚節末路信朱异逢君之謀貪侯景河南
之地(异善候主意阿諛用事三十年景初自東魏叛歸/西魏丁夘上表舉河南之地求内附廷議皆以為)
(不可許异獨勸納/之封景河南王)未幾又許東魏通好以速其叛(戊辰/髙澄)
(求和傅岐獨謂設間疑景不可許异固執宜和景遺异/金三百兩啟請絶和异受金不達啟又不停北使景始)
(為反/計)景致牋正徳獲報輙反(景聞臨賀王正徳憤恨有/異志致箋推奉正徳大喜)
(報書促之七/月景反壽陽)乃詔邵陵王綸督鄱陽王範栁仲禮等軍
以討之問計尚書羊侃侃請以軍二千急據采石令邵
陵取壽陽使進不得前退失巢宂烏合之衆自然瓦解
此上䇿也而异乃謂景必無渡江之志其議遂寢乃命
正徳都督京師諸軍屯丹陽郡始得以舟濟賊矣(十月/正徳)
(以大船數十詐稱載荻宻以/濟景景自横江濟于采石)未幾正徳又以太子命守
宣陽門又得開門以迎賊矣(正德於張侯橋迎景馬上/交揖入門隨景渡淮合兵)
(至闕下城中􁁦懼十/一月以正徳僣帝位)于時湘東(縪/)河東(譽/)岳陽(登/)桂陽
(慥/)諸王非不發兵入援而邵陵(綸/)鄱陽(範世/子嗣)仲禮亦非
不旋軍大集而繹等淹留不進(繹軍郢州譽軍青草湖/慥軍西峽口托云俟四)
(方援/兵)綸等按甲不動觀栁津(仲禮/父)對帝之辭曰陛下子
有邵陵臣有仲禮不忠不孝賊何由平事勢葢已可見
賊方且以偽和欵我雍容集事已而邵陵世子堅屯太
陽門終日蒲飲不恤軍事書佐董勛熊曇朗不勝其恨
黎明引賊衆登城而城始䧟(己巳/三月)帝竟為賊制餓死臺
城净居荷荷之聲猶在青史(五月上卧浄居殿口苦索/蜜不得再曰荷荷遂殂)
為千古所憫笑哀哉南宫氏曰帝崇尚釋教創為捨身
堂堂衮冕至加伽黎之服奕奕宗廟不用牲牢之薦侯
景未入國而江左已化為選佛之場不待社稷變遷而
蕭梁之宗廟不血食乆矣卒之臣叛其君子叛其父莫
不玩冦自倖夫以浮屠氏之學棄君臣絶父子末流之
禍其烈如此有國有家者尚欲崇奉其教而不悟焉果
何為哉武帝既殂景秘不發喪奉太子綱即位是為簡
文帝(武帝第三子昭明太子母弟統卒帝立為太子己/巳五月即位年四十五庚午大寳二在位二年遇)
(弑/)帝居重哀流涕不敢泄聲受制於景者二年景自為
相國封漢王加殊禮尋廢帝為晉安王(辛未八月景謀/篡位其謀主王)
(偉教之先行廢立遂迎立豫章王棟昭/明之孫明年景敗元帝殺棟及其二弟)卒弑殞於土嚢
之下(十月偉又説景弑帝絶人望遣人携酒/與飲酒酣以土嚢壓弑太子諸王皆死)景遂篡立
改國號曰漢(十一月使棟遜已將登/殿其黨吹唇呼噪而上)梁祚中絶迹帝㓜
而聰敏富贍辭華然善談𤣥理文成宫體輕靡浮艷傷
敗風俗竟為哀思之音矣元帝繹(武帝第七子/湘東王也)當京師
危急擁兵于郢臺城既䧟遄歸江陵君父訃聞方且叔
姪相圖匿而不舉明年四月克長沙殺蕭譽(己巳五月/武帝殂庚)
(午四月王僧辨殺/岳陽王譽于湘州)始發喪移檄討景是繹既假手于景
以除其父也簡文既立不禀正朔(繹不用簡文年/號稱太清六年)僧辨
乗勝東下復命留屯潯陽必待景弑簡文(辛未/十月)始命僧
辨進討覇先兵亦來㑹景方授首是繹又假手于景以
除其兄也春秋治亂賊尤嚴於其黨王偉為賊謀主幸
生禽獲速置極刑猶不足快神人之憤顧乃以其獄中
投詩幾欲全之及見檄文有湘東一目之語方怒加誅
是繹之喜怒生殺皆為已私曾無一毫為父兄之意焉
先儒直以為梁之亂臣賊子無父無君之罪斥之其能
逃此譴乎(増廣通畧壬申二月遣王僧辨諸軍擊侯景/二月發尋陽陳覇先出溢口來會所在敗景)
(將三月至石頭覇先先登景自出拒戰兵却覇先以鐵/騎乘之僧辨大軍繼進景敗退其将以石頭降僧辨據)
(之景與覇先死戰景大潰四月東走入海其将羊鵾斬/之𫝊首江陵煮漆之付武庫暴尸建康民争食之誅賊)
(相王偉於江陵市夷三族景篡凡一百/二十日敗景反篡始末皆王偉教成之)賊景既夷江陵
僣位(十一月自立年四十五僅三年壬申承聖三四十/七死于魏軍景亂州郡大半入魏詔令近行千里)
(民戸不/盈三萬)先是殺桂陽王慥岳陽王譽攻邵陵王綸降於
齊(棄郢/降齊)沈豫章王棟并其二弟於江(景敗使朱買臣呼/之就船共飲沈于)
(江/水)至是殺武陵王紀及其諸子(壬申夏紀僣位成都癸/酉紀不知景敗引兵討)
(景繹約西魏攻蜀以襲其根本/遣樊猛擊敗之遂斬其父子)而骨肉夷滅殆盡矣又
好談𤣥躬御龍光(殿/名)親講老子(甲戍/九月)竹殿藏書卷至四
十餘萬而於國事恬不暇恤未幾魏師來伐(先是魏使/來聘齊使)
(亦來接魏使有闕歸告宇文泰憾焉十月/遣柱國于謹中山公䕶率衆五萬進討)蕭詧率衆會
之(西魏軍至㐮陽詧/率衆同入帝姪也)猶且談𤣥未已百官戎服以聴(尚/御)
(龍光聞魏師停講得報/境上帖然復開講一日)䇿馬巡城口占為詩何救擒戮
(十一月聞魏軍濟漢乗馬出城行柵魏至栅下帝自巡/城口占為詩羣臣亦有和者未幾反者開門納魏師遂)
(降魏遣長壮軍扼背以行蕭詧使鐵騎擁入營囚于烏/幔之下大為詧詰辱十二月魏殺之詧使人監刑殞以)
(土嚢布帊纏尸歛以蒲末束以白/茅𦵏津陽門外太子諸王皆死)餘毒所鍾延及百官
士庶于謹盡虜以歸没為奴婢者十餘萬人(得免者僅/二百餘家)
哀哉初魏圍江陵王僧辨(太/尉)陳覇先(司/空)援兵未至而江
陵䧟没遂定議同奉元帝第九子方智為君是為敬帝
既而齊送貞陽侯蕭淵明來主梁祀僧辨納之(自采石/濟江入)
(建康立之/乙亥五月)覇先苦争不聴(遣使苦争/徃復數四)遂襲殺僧辨黜淵
明(㑹有告齊入冦者覇先因是舉兵襲僧辨與侯安都/既至石頭捨舟登岸襲僧辨縊殺之淵明出就邸)
而帝即位(乙亥十月年十四乙亥紹/泰元太平元在位二年)權歸覇先未三年
卒為所篡而梁亡矣尹氏曰淵明蕭懿之子敗軍之將
失地之人其不宜君國子民繼承梁統本無可疑齊人
不道彊脅以威僧辨儻懼彊鄰之逼自當與覇先并謀
恊力告以大義拒之境上可也夫何謀之不臧既立方
智又立淵明遂使覇先得以藉手反為篡竊之資矣惜
哉于時後梁蕭詧以昭明太子統之子自引魏兵囚執
季父(元/帝)居然受拜加以詰辱據有江陵附庸于魏綱目
書曰魏使稱帝于江陵屯兵守之則其為君國也可知
矣厥後再𫝊至其孫琮隋帝召之入朝賜爵莒國公廢
其國而亡作史君子以蕭詧為梁之賊故絶後梁而不
書南宫氏曰梁之立國大抵釋教盛行而彛倫攸斁義
方不立而僣亂恣行豫章王綜以疑似萌異志而帝不
知邵陵王綸以非法當被罪而竟獲免太子位居儲極
與諸子不相下至選精兵以衛東宫而帝不問侯景之
難父子不相保兄弟叔姪自相圖正徳綜綸有弑逆之
心繹紀譽詧無赴難之意簡文至痛在心為賊所脅不
敢執哀而反與之宴樂凶愚貪詐惟利是圖甚者蕭繹
叔父之親也誘圓正而殺之(紀之/子)蕭詧猶子行也執元
帝而辱之此其不恭不友不孝不弟不忠不義萃于一
家見于一時亘古以來之所罕有是禽獸之不如梟獍
類耳當承平且不足恃而况國已僨乎梁有國凡四主
五十有五年(起武帝天監壬午魏宣武景明三年/終敬帝太平丙子是嵗西魏亡周代)為陳
所篡焉後梁(宣帝詧大定七年明帝巋詧第三子天保/二十四年莒國公琮巋長子廣運二年)
共三十有三年(始宣帝大定甲戍終/莒國公廣運丙申)而隋滅之
　　陳
陳武帝姓陳名覇先字興國呉興人(浙西安/吉州)漢太丘長
實之後侯景之亂舉義始興(為始/興守)與王僧辨同滅景後
襲殺僧辨立敬帝進爵陳王尋篡梁國號陳都建康(丁/丑)
(十月即位年五十五丁/丑永定三在位三年)廢其主為江陰王帝即位之五
日禮樂刑政百未舉一顧乃躬蹈梁武之覆轍出佛牙
設無遮大㑹親效胡人膜拜(十月乙亥即位庚/辰出佛牙設㑹)曽未幾
年又復幸寺捨身(戊寅五月幸大荘嚴寺捨身羣臣/表請乃還冬幸荘嚴寺設大㑹)貽
謀如此何以為訓迄于文帝後主皆設㑹捨身太極前
殿雖則奉佛不救滅亡均為愚不智而已矣然帝雄武
英畧而性仁愛儉素常饍不過數品後宫無聲樂金翠
之飾粗為可取焉耳文帝蒨武帝兄昭烈王長子武帝
崩太后下令以帝纂承大統(己夘六月即位庚辰天喜/六天康一在位七年初江)
(陵䧟皇子昌及安成王頊皆䧟長安及即位即請於周/許而未遣故舊得立辛巳正月周歸昌將濟江致書于)
(帝語不遜侯安都請自迎之封衡陽王湘州/牧江中隕之以溺告癸未三月周人送頊至)帝少沈敏
有識量美容儀留意經史後起自布衣知民疾苦恭儉
行己勤勞濟物制度宏逺臨下明察雞人𫝊籖令投階
石且以自警其自彊又如此(每雞人伺漏𫝊籖於殿中/者令投階石有聲云吾雖)
(得□亦/令驚覺)獨惜佛教之崇未能改於其道焉耳廢帝(廢為/臨海)
(王/)伯宗(文帝長子丙戍四月即位/丁亥大光二在位二年)懦弱無君人之器刑
政皆屬於安成王(頊/)僅二年卒為所廢而自立焉宣帝
頊(昭烈第二子文帝弟己丑正月年/即位己丑大建十四在位十四)初文帝以太子柔弱
欲遵太伯之事帝於是時拜泣固辭真若可信者及文
帝死肉未寒孔奐之言尚在顧乃欺孤虐寡殄滅忠良
廢其君而篡之甚矣其不仁矣(初文帝疾篤憂太子柔/弱云云乂語孔奐奐曰)
(安成足為周旦廢立不敢聞遂命劉師知到仲舉與頊/同受遺輔政丁亥二月頊殺師知仲舉以専政明年冬)
(廢帝/篡位)即政之後念國步多艱侵疆未返用呉明徹為將
淮南之役一戰勝齊進攻壽陽王琳就禽盡取淮南之
地(癸巳春明徹攻淮南齊師大敗諸城相繼收復夏克/壽陽禽琳斬建康乙未秋明徹擊齊彭城大敗齊師)
(于吕/梁)亦可謂克償其宿志者矣所可恨者明徹狙於再
戰之勛而昧嘉兵不祥之義輕易以犯新得志之周(丁/酉)
(春周平/北齊)彭城之敗全軍䧟没獨蕭摩阿以精騎突圍幸
免(丁酉冬明徹侵徐兖圍吕梁周師來救戊戍正月明/徹舟攻彭城周師據准口沈車輪斷舟歸路二月明)
(徹决堰出舟已而/水乾全軍䧟沒)明年周人抜壽陽黄城廣陵又取(缺/)
州又取譙北徐州自是江北地盡沒于周矣惜哉司馬
氏曰宣帝乗齊之衰而啟土逢周之興而喪師為得之
矣後主(長城/公)叔寳(宣帝長子壬寅正月即位年三十癸/卯至徳四禎明二在位八年隋仁壽)
(四年殂贈長/城縣公謚煬)即位初年荒耽酒色力行無度臨春結綺
望仙三閣窮極侈靡(三閣髙數十丈装以沈檀飾/以金玉珠翠微風香聞數里)麗華
龔孔三貴人寵冠後宫(張妃名麗華兵家女聰慧有神/采髮光可鑑後主居臨春張妃)
(結綺龔孔望仙並/複道交相往來)女學士則有袁大捨等(以宫人文學/者為學士)
狎客則有江總孔範輩(總宰相不親政務與孔範/等十文士為狎客侍遊宴)每一
遊宴賦詩贈答(先令張妃等八人製五言詩/十客一時繼和遲則罰酒)采其艷麗
者被之新聲有玉樹後庭花臨春樂之號使宫女千餘
人歌之君臣酣飲旦暮為常乂且盛修宫室起造浮圖
(戊申造大皇寺起七級/浮圗未畢火中起焚之)至於用度不足稅江稅市征取
百端民不堪命惡聞過失斬戮直臣(丙午冬秘監𫝊縡/直諌云不䖍郊廟)
(大神専媚滛昏之鬼等事大怒殺之時建康令章/華亦䟽諌云拜三妃以臨軒祀宗廟而稱疾斬之)隋師
致討邊報星馳方且上下相䝉(施文慶沈客卿之徒並/抑不言後隋文帝指後)
(主謂人曰賀若弼渡京口彼人宻啟告急/不省髙熲至日猶見啟床下未開封可笑)談王氣誇天
塹(帝曰王氣在此齊兵三來周師再至無不敗彼何/為者耶孔範曰長江天塹限隔南北其能飛度耶)奏
妓縱酒賦詩不輟兵入宫城乃與妃嬪共逃于井為韓
擒虎所獲俘于隋而國亡(兵入城曰鋒刄未可當吾自/有計乃與後宫十餘避之井)
(軍士呼不應欲下石乃應以繩引之/怪其重乃與張孔二妃同縳而上)南宫氏曰後主為
太子時(大建元年己/丑太子立)宣帝所昵愛以江總為太子詹事
長夜恣飲數出微行僅免總官畧無義方之教陳祚之
亡實在於此于時三方鼎峙齊已垂亡(大建九年丁酉/正月齊亡于周)
而周之太子贇(大建四年壬辰立/為太子即宣帝)陳之叔寳已同時胎
禍於儲極天將混一㝢内而三國之君曾無一人彼善
於此者皆為隋唐之驅除豈天意夫又曰觀隋兵入宫
城而叔寳所謂吾自有計之言至今讀者為之發笑蠢
謬如此儻非有皂筴料理之來亦豈能乆哉(梁末童謡/云可憐巴)
(馬子一日行千里不見馬上郎但見黄塵起黄塵汗人/衣皂筴相料理王僧辨乗巴馬馬上郎王字不見為覇)
(先所殺也塵陳也江東呼羖羊角為/皂筴隋姓楊楊羊也料理滅陳也)陳有國五主三十
二年而合於隋焉(起武帝永定丁丑周閔帝初篡魏年/終後主稹明戊申隋文帝開皇九年)
(平/之)自此上距宋初永和元年庚申凡一百六十九年又
上距東晉建武元年丁丑凡二百七十二年南北離而
復合于一
　史纂通要巻十二
欽定四庫全書
　史纂通要卷十三
　　　　　　　　　　　　元　胡一桂　撰
　　元魏
北朝始於魏道武姓拓拔名珪因符秦喪亂復興始立
國於北方是為北朝(東晉孝武太元/十一年丙戍)初即代王位建元
(正/月)徐改國號魏(四/月)建天子旌旗稱警蹕(丙/申)遷都平城(戊/戍)
(秋平城今雲/州雲中縣)即皇帝位(冬初即代王位年十六在位二/十三年丙戍登國十皇始二天)
(興六天賜五/壽三十九)迹魏自聖武詰汾以前(聖武謚/詰汾名)奄宅幽方
世為君長屬典午喪亂中原雲擾倚廬始受晉封(愍/帝)為
代王平文(謚/)鬱律(名/)繼之初有并吞中原之志(聞愍帝/被害有)
(意中/原)至昭成(謚/)什翼犍(名平文/之子)征伐四克威震蠻荒改
都立號(都雲中年號建/國埀三十九年)恢建大業東自穢貊西及破落
那莫不疑附末年秦師(苻/堅)來伐避於陰山之北師退還
雲中而子實君難作(昭成為子實君所/弑實君亦被殺)國亂遂亡(代自/猗廬)
(始封至昭成六十/三年為秦所滅)時珪生六嵗矣(昭成之孫辛未七月/生秦使劉衛辰劉庫)
(仁分統其地/俟珪長立之)又十年而即王位(丙/戍)又十一年僣用天子
禮(丙/申)已而乗慕容垂卒大舉伐燕平并州(丙申親勒四/十餘萬伐慕)
(容寳慕容寳棄/城遁并州平)降信都(丙/申)平中山(丁酉進軍討慕容賀/璘時寳已弃中山遁)
(弟賀璘為主大破之/賀璘走鄴中山平)平鄴(戊戍正月慕容徳弃/鄴走保滑臺鄴平)威聲猛
畧所至震響方其開拓中原也初建臺省刺史太守尚
書郎以下多用文人引見士大夫使皆盡言片善寸長
咸䝉叙用招撫離散勸課農桑(平并州/後所行)及其幸鄴幸中
山而歸也定國號定遷都營宫室建宗廟立社稷正封
畿端經術平度量遣使考察守令不法者黜陟之(戊戌/夏以)
(後所/行)况當是時有鄧淵以典官制協音律有董謐以撰
郊廟社稷朝覲燕饗禮儀有王徳以定律令申科禁有
晁崇以考天象造渾儀及自即帝位以來命朝野束髪
加㡌首依古制定禮樂(戊戌/冬)立太學置五經博士生員
三千人大索書籍(己亥/春)入學以釋菜計口以授田制度
規模夐然改觀美矣然殺人之夫奪人之婦既已生子
又欲除之反見弑於其子之手豈天故産此孽子為其
母報先夫之讐也耶可謂自貽伊慼者矣惜哉(初珪以/賀夫人)
(美殺其夫而納之生清河王紹兇狠無頼己酉九月/珪欲殺紹母紹遂弑珪珪長子嗣誅紹及賀夫人)南
宫氏曰魏之史臣見其國後寖大醜其世本鮮卑顧乃
上引黄帝茫昧無證之事以釋拓跋之姓(本紀魏出自/黄帝子昌意)
(少子受封北國有大鮮卑山因以為號黄/帝土徳北俗謂土為拓后為跋故以為氏)下引天女怪
誕不經之説以紀神元之生(本紀詰汾嘗田山澤見輜/軿自天下有美婦人稱天)
(女受命相偶旦日還期年復㑹於此言終别及期詰汾/至果見天女以生男授之曰此君之子也當世為帝王)
(語訖而去其子/神元力徴也)至今讀史者往往囿於其所欺訖千餘
年而莫之辨正吁亦惑矣明元嗣(道武長子誅紹即位/年十八戊申永興五)
(神瑞二太常八在/位凡一十五年)明叡寛毅非禮不動資兼文武禮愛
儒生好覽史𫝊説崔浩論事錫以鹽酒而曰有如此之
味軍國宻謀浩咸預焉(丁巳晉劉裕克洛陽浩料其歸/必篡主曰臣嘗論近世將相若)
(王猛之治國苻堅之管仲也慕容恪之輔㓜主慕容暐/之霍光也劉裕之平禍亂司馬徳宗之曹操也大恱賜)
(醴醪水精鹽曰朕/味卿言如此鹽酒)其後下河南(壬戌冬下/青兖諸郡)抜洛陽(癸亥/夏抜)
(南宋洛陽/兖豫皆平)築長城以備柔然(癸亥柔然冦邊築長城三/千里備之柔然即蠕蠕以)
(其無知皃/與魏同出)史稱其纂業固基内和外撫信然矣(晉安帝/厯宋少)
(帝/朝)太武燾(明元長子癸亥冬即位年十六甲子始光四/神䴥四延和三大延五太平真君十一正平)
(二在位凡二/十有八年)聰明雄斷威畧赫然其征伐之克也禽夏
王開闗中(丁夘親征夏赫連昌奔上邽虜昌弟/妹宫人宫人萬數戊辰禽昌至京師)走蠕蠕
(己巳親征次沙/漠柔然西走)徙髙車降民(徙蠕蠕髙車/降民於漢南)取河南(初宋/取河)
(南庚午敗/宋取河南)降沮渠并河右(己夘沮渠/牧犍降)平滑臺(辛未宋檀/道濟王仲)
(徳東/走)破南兖徐兖豫青冀六州(庚寅注見/宋文帝朝)其政事之善
也舉逸民(辛未舉盧𤣥崔綽李靈/髙允等勅州郡以禮遣)定律令恤刑獄(辛未/崔浩)
(定除五嵗四嵗等刑/置登聞鼔以達寃人)教弟子以振儒風(己夘克凉州禮/請索敞為博士)
(誘導常爽館教/弟子儒風始振)除田禁而賦百姓(己夘時多封禁/良田髙允謂除)勸課
農桑(命太子勸課/墾田大増)綜理吏職(己夘命/崔浩)有魏之業光邁南
北矣其於異端也因崔浩於長安八佛寺得兵器醸具
窟室婦女之奸誅境内沙門無少長悉阬之諸佛經像
付之烈燄(浩因討葢呉至/長安勸帝行之)第傷峻迫少近人情太子冕
於是緩宣詔書(冕素/好佛)使得為計沙門逃匿經像收藏無
怪他日亟復而愈熾兼以浩雖不好佛而酷好天師(冦/謙)
(之/)道教賛導其君詣壇場受符籙未得為全善耳至於
性果殘忍征伐屠戮以人為戱(破宋南兖等六州時丁/壮即加斬截嬰兒貫槊)
(上盤舞/為戲)先是圖記之撰浩書魏之先世事皆詳實刋石
通衢雖云太過而務從實録帝實命之一聞暴揚國惡
之譖極典誅夷抑何太刻(庚寅誅司徒浩誅及僚屬僮/吏百二十八人皆夷五族後)
(人以為/可昔)末年以區區閹官之微(中常侍/宗愛)既殺其子又弑
其身(壬辰太子晃精察宗愛不法為太子所惡愛譛太/子左右誅之太子憂卒帝知太子無罪甚悔愛懼)
(弑/帝)餘毒所鍾再行弑逆(愛既弑君立南安王余僅/十月人弑余濬立方誅愛)夫豈
偶然哉厥有天道矣(初童謡云虜馬飲江水佛貍死夘/年已應帝至𤓰步但辰年遇弑争)
(一年帝宋少/帝文  朝)文成濬(太武嫡孫太/子晃長子)因宗愛再弑南安王
余羣臣遂奉皇孫即位(壬辰十月立年十三壬辰興安/二興光一太安五和平六在位)
(十四/年)初太武經營四方國頗虛耗重以内難朝野楚楚
帝静而鎮之懐集中外民心復安然即位初年首興佛
教親為沙門師賢等下髪以為道人統遽改父之政獨
惟設酒禁(丙/申)止造大華殿(郭善明説起宫/室髙允諌止)亦庶幾得行
所當行止所當止者矣(宋文帝/明帝朝)獻文𢎞(文成長子乙巳/五月即位年十)
(三丙午天安一皇/興五在位六年)即位之初首立郡學置博士助教生
員(丙午從髙允請是時/文成馮太后臨朝)勤於為治賞罰嚴明抜清黜貪
牧守始有清潔之行(戊申始/親政事)聰叡夙成兼資雄斷故能
再清漠野(庚戍夏大破吐谷渾秋/親敗蠕蠕斬首五萬)大啟南服(丁未夏取/宋淮北四)
(州及豫淮西地秋平宋下邳定宿豫淮陽己/酉正月慕容白曜䧟宋青州盡有青兾之地)然好黄老
浮屠之術(丙午親受籙道壇丁未作大像天宫寺用銅/十萬斤黄金六百斤己未沙門奏置僧祗戸)
(粟及寺户/編於州鎮)毎引朝士及沙門共談𤣥理雅薄富貴嘗有
厭世之心(辛亥秋欲禪位叔父京/兆王子推羣臣固諌止)一旦弊屣大位付之
穉子(秋禪位太子時方五嵗悲泣不/自勝曰代親之際内切於心)身為太上皇末年
禍起宫闈死於婦人之手悲夫(丙辰馮太后酖帝馮滛/亂以上皇嘗誅其幸臣)
(李缺怨弑之馮后文/成后也  宋明帝朝)孝文宏(獻文太子辛亥八月受禪/辛亥延興五承明一太和)
(二十三在位/二十九年)五嵗受禪馮太后臨朝(祖/母)忌帝英敏頼盡
心孝道幸免廢出(辛亥臨朝庚午殂初帝幾廢盛冬幽/三日絶食乂宦官譛被杖數十不怨)
(盡/孝)後遷都洛陽(甲戍謂陸叡曰朕欲移風易俗欲卿等/子孫漸美俗廣聞見永居恒北不免面)
(墻十月發彭/城遷主洛陽)始改元姓是為元魏(丙子正月詔曰魏出/黄帝以土徳王土萬)
(物之元也/宜改姓元)帝天性寛慈聴覽政事精勤庶務頗好讀書
手不釋卷五經史𫝊百家無不該貫才藻富贍在輿據
鞍不忘講道好為文章馬上口占一字不易十年以後
詔册皆帝文也又好賢樂善情如飢渴奬用儒生如李
冲李彪髙閭王肅郭祚宋弁劉芳崔光邢巒之徒皆以
文雅見稱制禮作樂蔚然有太平之風焉(議興禮樂革/華風威儀文)
(物多肅所定肅齊人奔魏/陳伐齊䇿擢輔國大將軍)今觀其始於正百官也則班
禄有差(甲子詔中原喪亂百官無俸/自班禄後贓滿一疋者死)考課有法(甲戍詔/三年一)
(考課分優/劣為三等)臨明堂以黜陟(甲戍數其/過而行之)非金革聴終喪禮
(丙/子)至於史官則戒以直書時事無諱國惡(乙丑又詔曰/人君威福自)
(己史不直書/將何所懼)其興禮樂也定圜丘營方澤(乙亥諸儒議/圜丘禮祀之)
(丙子文營方/澤於河陰)禮明堂登靈臺以書雲物(壬/申)尊事三老五
更以飬老乞言(尉元為三老/游明根五更)行鄉飲酒於州黨之内(丁/夘)
定樂章而除非雅者(丁/夘)置樂官使修其職(辛未命髙/閭叅定)其
移風俗也始服衮冕以朝㑹(丙寅/正朔)置五等服以頒諸侯
(四/月)禁士民異服(甲戊/冬)斷諸國語言一從正音(乙亥夏詔/朝士違者)
(免/官)其重刑罰也以赦令長姦故自延興以後不復有赦
(此事自/上皇始)更定律令親決疑獄(辛未親决/於東明觀)靡不䆒心其征
伐也初平淮北(辛酉薛虎子斬司馬/朗之淮北諸軍皆平)平氐羗(乙丑王澄/刺梁州討)
(叛氏羗/皆平)其後一舉而數齊罪於臨江(甲戍冬發洛陽號/三十萬乙亥春司)
(空馮誕卒乃還遣使/臨江數齊帝罪逆)再舉而䧟齊新野等五郡(丁丑秋/戊寅春)
(䧟新野湖陽赭陽舞陰南鄉五郡又䧟/南陽九月聞齊帝殂以禮不伐喪班師)修橋梁則粗取
其通車馬伐人木則留絹以償直(南伐有司請修橋梁/曰通車馬則止兵過)
(淮伐木留/絹以償直)至於均田而行口分世業之法(乙丑均/州郡田)立三
長以便民(丙寅立隣里黨三長定民戸籍改課/調法民始怨後以課調省費安之)開倉以
賑貸(丁夘且聴民/出闗就食)為粥以濟飢(癸亥三月為粥於路又/弛闗津禁六月定州活)
(九十四萬七千餘口九月冀州/活七十五萬一千七百餘口)賜孝弟力田孤寡等榖
帛(辛酉/二月)祭比干墓以太牢(甲戌春冬如/鄴為文祭墓)如孔城祀孔子
立孔廟於京師(己巳/七月)立大小學(乙亥/八月)詔州郡舉士(十/月)以
至焚䜟緯(乙/丑)而求遺書(乙/亥)罷無益之作出宫人之不執
機杼者(丁夘/十月)又罷上方錦繡綾羅之工(十一/月)其治行之
美江左五朝皆莫及也且其友愛諸弟終始無間嘗謂
咸陽王禧等曰我後子孫解后不肖汝等觀望可輔則
輔之勿為他人有也惜其所不足者馮后以慢帷薄而
幽廢(丙子七月廢其姊昭儀譛之丁丑七月后昭/儀以帝在外私宦官髙菩薩等己夘春幽之)太子
恂以譛言而賜死(丙子太子私着胡服欲奔彭/城廢丁丑李彪譛謀反誅之)文明太
后親弑獻文往往未察及其沒也哀毁反為之過制不
能已責備之論焉耳(南宫氏謂帝夫婦之倫亂父子之/恩傷文明太后不共戴天之讐縱)
(不忍考詰亦宜權絶之反擗踊哭泣視父喪殆過人倫/天理之大遂使顛倒紊亂而莫正  宋明帝至齊明帝)
(八/朝)宣武帝恪(文帝第二子己夘四月即位庚辰景明四/正始四永平四延昌四在位通一十六年)年
幾弱冠不能親决萬幾且好遊宴委任左右於是倖臣
趙修趙邕外戚髙肇及元暉盧昶用亊踈薄宗室濁亂
國政至暉遷吏尚書恃寵貪縱用官皆有定價當時選
者謂之市曹葢可知也帝又専尚釋氏講經式乾(殿/名)逺
近承風無不事佛比及延昌州郡凡一萬三千餘寺(永/平)
(三年梁天/監八年)魏氏之基衰於此矣(齊東昏至梁/武帝三朝)明帝詡(宣/武)
(第二子乙未正月即位年六嵗丙申熈平/二神龜二正光五孝昌三在位一十二年)嗣位㓜冲靈
太后臨朝帷薄不修任用匪人賞罰乖舛造寺殫費力
屈人疲(丙申太后作永寧石窟寺極土/木之美塔廟之盛前此未有)始則于忠専恣
繼以軍士殺張彛父子識者已知其將亂(己亥彛子請/銓削選格排)
(抑武士羽林虎賁相率殺彛父子/焚其第不復窮治識者知其將亂)已而元义劉騰幽太
后及帝而握國柄(庚/子)逮夫靈后反正傾覆之兆已至於
是元法僧稱帝於前(乙巳元义/誅元法反)葛榮稱天子於後(丙午/後為)
(爾朱榮所禽/梟首馬市)當時鄭儼徐紇方且得幸太后竊權用事
爾朱榮謀起兵誅之(榮之先北方部落大人代為酋帥/居爾朱川因以為氏時討虜都督)
帝亦詔榮内向太后遂酖帝而立㓜主釗(臨洮王寳暉/子方三嵗)
(梁武/帝朝)榮與元天穆奉長樂子攸即位是為荘帝(子攸彭/城王勰)
(第三子獻文之孫戊/申永安二在位二年)引兵沈太后及㓜主于河殺帝兄
弟二人(兄無上王邵弟/始平王子正)又殺朝士二千餘人於河陰遷
帝河橋葢榮既立帝隨惑人言(將軍費穆之言/天下乗機可取)而自起
篡奪之念故殺戮遷逐頼占言不吉(幽州劉靈助/善占榮信之)始稽
顙悔謝奉駕洛陽後平顥亂遥執朝政(北海王顥因榮/初亂奔梁梁至)
(是立為帝資兵入洛帝/北走榮攻敗之帝還都)帝勤政事數覽民詞申理寃獄
榮為之不恱及平闗中(葛榮枝黨韓婁據幽并二州榮/遣侯深討平之萬俟醜奴蕭寳)
(夤擁衆豳涇榮遣從子/天光禽之并檻送闕下)遂欲挾帝移都帝因其來朝手
刃之(榮與元天穆朝大欲更易帝先横刀膝上手斬之/天穆與榮子菩提亦就戮是時榮丞相封王天穆)
(太宰/封王)亦既快於人心矣(内外喜呌/聲滿京城)夫何大猾雖除餘孽
猶在爾朱世隆等推長樂王元曄立以為帝(即東海王/立百餘日)
(庚戊建/明元)爾朱兆引兵執荘帝鎻於寺樓遷於晉陽(太/原)縊
殺之旋又以元曄踈逺廢之而立廣陵王恭(梁武/帝朝)是為
節閔帝(廣陵王羽之子辛亥/晉泰元在位一年)即位之初慨然曰永安手
剪彊臣非為失徳直以天未厭亂故逢成濟之禍耳即
手改詔書中外翕然咸稱明主未一年髙歡已起信都
(冀/州)仗義討兆(兆世隆天光度/律等皆伏誅)推渤海太守元朗為主立
以為帝(朗章武王融子即位信都/辛亥中興一在位一年)又使僕射魏蘭根慰
諭洛邑觀節閔之為人蘭根以帝神采髙明恐終難制
勸歡廢之遂幽於佛寺卒以酖死又復廢元朗為安定
王迎立荘帝孫廣平王子修即位(梁武/帝朝)是為武帝(廣平/王懷)
(第三子壬子永/熈三在位三年)歡以晉陽四塞自建大丞相府居之帝
雖歡所立而懼歡之迫捨歡而西入闗以就宇文泰泰
迎帝奔長安(癸丑七月帝總六軍十萬次河橋歡引軍/東渡帝率南陽王寳炬清河王亶廣平王)
(湛以五千騎西奔時泰/鎮長安八月迎帝東陽)先是數月熒惑入南斗梁武跣
而下殿以禳星變應固在此非偶然失(二月諺曰熒惑/入南斗天子下)
(殿走梁武後聞魏武西/奔慙曰彼亦應天象耶)歡屢表邀請帝不答於是歡改
立清河王之子善見由洛遷都于鄴四十萬戸狠狽就
道而魏之境土裂為二矣魏自道武登國元年(晉武帝/太元丙)
(戌/)至孝武永熈二年(梁武帝大/通癸丑)凡十二主八十九年而
分為東西魏焉
　　東魏
東魏静帝善見(清河文宣王亶之子立年十一甲寅天/平四元象一興和四武定八在位十六)
(年遇弑帝梁武帝朝/西魏武  凡三國)即位洛陽遷都于鄴(相/州)于時國政
盡出髙氏帝雖篤好文學從容沈雅何救敗亡一主十
六年而篡於髙洋之北齊矣(梁簡文帝大寳元年庚午/西魏文帝大統十六年也)
　　西魏
西魏孝武奔長安軍國大權悉由於宇文秦(丞相陽/畧公)帝
方坐奔播屯蹇之中恣情極欲從妹不嫁者三人(平原/公主)
(明月南陽王同産也安徳公主/清河王澤女也又蒺藜公主)甘同鳥獸之行泰使元
氏取平原主殺之帝不懌或時彎弓推案結釁于泰泰
於是數其罪而弑之矣(甲寅八月入長/安十二月酖帝)文帝寳炬(孝文/之孫)
(京兆王/愉之子)從武帝入闗拜太宰泰既弑逆率羣下勸進即
位(乙夘大統十七/在位十七年)帝雖負剛斷之資而權柄乆矣屬之
安定公矣(改封泰安定郡簡東魏/静帝南朝梁武  文帝)廢帝欽(文帝長子大/統十七年辛)
(未三月即位不/改元在位三年)因泰擅殺元烈(癸酉尚書元烈謀/殺泰事泄泰殺之)有怨
言宻謀誅泰反見廢辱置之雍州卒以弑亡(甲戌正月/廢四月弑)
(朝北齊文宣南/  梁簡文帝)恭帝廓(文帝第四子甲戌正月/即位不改元在位三年)嗣位初
年首復姓拓跋氏三年而安定公宇文忝卒(丙子/十月)未幾
泰之子覺篡西魏而為後周矣(十二月覺篡丁丑正月/封宋公二月弑  北齊)
(廢帝南朝梁/簡文帝末)西魏自武至恭四主二十有四年而滅於
宇文氏焉(起永熈三年甲寅終恭帝三年/丁丑是嵗梁魏皆亡陳周代)
　　北齊
北齊文宣姓髙氏名洋(髙祖神武第二子/髙歡謚神武帝)仕東魏封大
原公進爵齊王篡魏國號齊都鄴(庚午天保十/在位十年)北齊起
於髙歡(字/賀)六渾蓚人也(六渾/戎地)其先燕髙湖奔魏子謐坐
法徙懐朔習鮮卑之俗謐孫歡深沈有大度輕財重士
為豪傑所宗初歸爾朱榮說榮起兵以清君側榮誅又
歸其子爾朱兆兆以葛榮部衆二十餘萬委歡(時榮衆/流入并)
香火重誓兆無猜疑兆既弑荘帝而立節閔歡於是起
兵信都推元朗為主仗義討兆名正言順而覇業昉於
此矣(魏節閔辛亥六月起信都十月奉朗為帝壬子三/月抜鄴據之三月敗兆衆二十萬兆奔并州徐保)
(秀容并州平癸丑正月/出兆不意擊之兆縊死)兆平歡旋復廢節閔元朗而立
孝武身為大丞相權歸掌握亡何因斛斯椿之讒(椿譛/歡於)
(孝武謂/有二心)孝武始與歡有隙歡舉兵聲言誅椿軍河北孝
武亦率大衆軍河橋歡陳誠欵帝皆不答歡乃引兵渡
河孝武遂有闗中之遁矣歡四十啟之邀迎君不見聴
始戴善見而君之遷鄴之後鞠躬屏氣執香步從事静
帝甚恭亦何足以葢其逐君之醜哉十餘年間號令政
刑皆由已出與宇文泰治兵相攻互有勝負末年悉師
攻玉壁軍敗死者七萬智力俱困發憤遂亡(丁夘正/月卒)世
子澄嗣覇侯景直以鮮卑小兒目之曰吾不能與共事
遂叛魏歸梁(歡在景畏不敢叛歡卒澄繼景曰髙王在/吾不敢有異王沒吾不能與鮮卑小兒共)
(事矣澄詐為歡書/召之遂速其叛)澄不承先志肆為悖逆甫及數月幽
辱其主如拘冦讐(丁夘八月澄頓無禮侍飲舉大觴曰/勸陛下酒帝不勝忿曰古無不亡之)
(國朕亦何用此生為澄怒曰朕朕朕狗脚朕使崔季舒歐/帝三拳荀濟等謀殺澄不克澄遂幽帝含章殿而殺濟)
(等/)未兩年方謀禪代而饍奴(蘭/京)之刀禍起不測矣(己巳/八月)
(澄與陳元康謀禪代為京所殺年二十九初澄獲衡州/刺史蘭欽子京為饍奴屢杖之至是澄謂人曰昨夕夢)
(此奴殺我當急殺之京聞置刀盤下偽言進食/揮刀殺澄并常侍陳元康等髙洋斬而脔之)澄沒母
弟洋因仍覇業未三年遂遷魏鼎是為文宣(武定八年/庚午三月)
(篡/魏)即位之初留心政術務在簡靖坦於任使人得盡力
又能以法御下貴近不容内外肅然至于軍國機䇿獨
决懐抱繕甲治兵每臨行陣親當矢石屢犯艱危多致
克㨗宇文泰帥師至陜見軍容整肅喟然歎曰髙歡不
死矣乃振旅旋師不戰而却(庚午/冬)自是破契舟(癸酉十/月擄十)
(餘萬口雜畜/八百餘萬)降突厥(十一月/親討降)平石樓(甲戌親討山胡/大破之平石樓)滅
蠕蠕(乙亥年酋長及生口二萬餘牛羊數/十萬突厥又殺三千餘人國遂亡)所向無敵於
是以功業自矜嗜酒滛逸肆行狂暴或身自歌舞或散
髪胡服或倮體塗粉或乗牛驢駝象不施鞍勒遊行市
里街坐巷宿無所不為嘗掀太后落床自杖五十雖以
楊愔為相使進厠籌鞭之流血無道之極浮於獨夫末
年恣行屠戮幽殺二弟(嘗聞亡國者黒衣之語以黒無/過漆弟上黨王渙第七又弟永)
(安王浚諌其酣倮俱囚鉄籠/置地牢越嵗刺而燒殺之)族滅魏宗(己夘盡殺元氏/七百餘人並投)
(尸漳水鄴中不/食魚者乆之)殘忍酷虐無復人理然不至於滅亡者
以委政楊愔百度修飭故當時以為主昬於上而政清
於下云耳至於異端之教道士皆令削髪為沙門於是
舉齊境之内無一道士太武惡釋而好道文宣惡道而
好釋其所惡者皆非真見不惑而其所好者均為趣尚
之差耳何足論哉(西魏文帝南/朝梁簡文帝)廢帝正道(文宣長子己/夘十月即位)
(庚辰乾明一/在位一年)素訥寡言太后以在諒陰詔常山王演居
禁中東館事皆先咨决焉楊愔忌演與長廣王湛力謀
去之於是演殺愔(庚辰/三月)未幾演以太后令廢帝為濟南
王身取而代之矣(八/月)初文宣垂沒以殷為憂謂演曰奪
則任汝慎勿殺也至是不惟奪之恍前言之不復憶矣
吁(演湛皆文宣母弟既已廢帝太后亦戒演不得有他/明年徑自鄴中召至晉陽殺之  後周明帝南朝陳)
(武/帝)昭帝演(神武第六子文宣母弟也庚辰八/月篡位即改皇建元在位二年)帝早居臺
省留心政術閑明簿領吏所不逮及正位南面紹封功
臣禮賜耆老舉直言褒死事贈明徳訪賢良置學官輕
徭薄賦廣求民瘼内無私恩外收人望雖后父位止特
進日昃臨朝務知人善惡每訪問左右冀獲直言于時
國富兵彊將雪神武之遺恨意在頓駕平陽為進取之
䇿天狗墮地兎驚墜馬絶肋以至不起(甲戌十月畋天/狗墮處以厭之)
(兎驚墮/馬至殂)遂使逺圖不遂惜哉然違趙道徳之諌而篡位
於前(初謀自立趙道徳曰相王不/效周公而欲後世謂之篡耶)背婁太后之訓而弑
主於後(墮馬後太后三問廢帝所在不對/后怒曰殺之耶不用吾言死宜矣)輕許長廣王
湛以𫝊位又復立其子百年為太子遂使疑怨交積而
百年卒斃於亂挺之下(初誅楊愔時許湛太弟後立太/子湛不平至徵立湛雖遺書言)
(百年可置樂處勿效前人甲申星變湛竟殺百年厭之/召至使左右亂捶曵之且行且捶所過血徧地斬弃之)
(池水/盡赤)今觀其徴湛而立之遺書祝置百年於樂處囘視
夫奪則任汝慎勿殺也之言夫固自有家法之相𫝊也
耶吁(後周明帝南/朝陳文帝)武成湛(神武第九子昭帝母弟也辛/巳冬篡壬午河清三在位三)
(年/)風度髙爽文武之官俱盡謀力但愛狎庸堅樂受
姦諛和士開(侍中/開府)及少行樂之言一入(士開云一日取/快可敵千年云)
(云/)國事盡付大臣(趙彦深掌官爵元文遥掌財用唐/邕掌外騎兵馮子琮等掌東宫)極
意取樂(三四日一視/朝書數字)金殿玳瑁床之作後宫無數一女
子嵗費動萬緡盛暑索羊膾三百盤立而待至(生取羊/眼猶動)
加以蔑棄禮法遭婁太后喪不易服色衣緋置酒作樂
(生母殂帝緋袍登三臺置酒/作樂宫女進白袍投諸臺下)滛虐嫂氏又殺其子無復
人理(壬午亂文宣李后生女后不舉大怒殺其子太原/王紹徳后大哭帝愈怒祼而撾之盛以絹嚢流血)
(淋漓投諸渠/尋出為尼)荒滛奢侈朝政弛亂致使國家平日吞闗
隴之心反椎氷以備周之不暇(顯祖時周守河椎氷備/齊至此齊椎氷備周)
未幾天文告變占當易主祖珽奸䛕說士開進三帝子
俱不得立之言而大位已脫屣於愚不肖之嗣矣(乙酉/四月)
(星變禪太子自稱太上皇/  後周武帝南朝陳文帝)後主緯(武成長子四月即位/乙酉天統五武平六)
(隆化一在/位十二年)言語澁訥罕見朝臣一日萬幾委諸羣小婁
叡以讒言死士開愈為之得志(己丑八貴用事太尉叡/疾之請出士開反被譛)
(見/殺)斛律光以謡言誅後周主至為之大赦(壬辰周作謡/言間丞相光)
(云百升飛上天明月照長安又曰髙山不摧自崩槲木/不扶自舉令諜𫝊歌之鄴祖珽續曰肓老公背受大斧)
(饒舌老母不得語奏而解之百升斛明月光老公珽自/謂老母女侍中陸令萱珽譛光反遂殺光周喜大赦)
八貴三貴(士開定逺彦深丈遥邕綦連猛髙阿那肱胡/長粲用事號八貴宫婢陸令萱子穆提婆韓)
(長鸞號三貴/皆蠧國害民)勢傾内外賣官鬻獄聚歛無厭且奢費不
節一裙之價至直萬疋一戱之費動踰巨萬鏡殿寳殿
玳瑁殿窮極壯麗鑿山為佛像一夕至然油萬盆至於
氣象衰索立貧兒村於華林園躬自藍縷乞食其間又
為窮兒市躬自交易陳䧟壽陽穆提婆等猶謂人生如
寄唯當行樂何用愁為於是大喜酣歌鼓舞奏音度曲
號無愁天子(乙未/十月)周克平陽晉陽斛律孝卿請親勞軍
為之撰辭且曰冝慷慨流涕感激人心比出已不復記
發一大笑將士忿怒解體(丙/申)蒼黄莫措禪位八嵗小兒
自為上皇何救敗亡哉(後周武帝南朝/陳文廢宣三帝)㓜主恒(後主長/子丁酉)
(承光一九嵗殂在位/一年後周武帝滅之)嗣位未幾周兵壓境與上皇先後
東走入濟而周主已入鄴城矣父子妃后擕挈逃遁(上/皇)
(與穆后馮妃㓜主韓長/鸞等奔青為入陳計)未幾盡被擒獲送長安温國錫
封而齊祚亡矣(㓜主父子奔五日被擒入周封上皇為/温公十月誣其謀反誅宗族無遺僅一)
(妃賣燭自活/南朝陳宣帝)　愚嘗論之魏自髙歡稱兵討弑君之賊
師出有名矣然憚節閔神采髙明恐其難制而弑之不
臣之罪已不容誅未幾孝武畏迫出奔魏遂裂而為二
以成宇文之纂其後雖自病逐君之醜事静帝甚恭卒
不能遏其子之弑奪甚至發其陵溺其棺焚其七廟神
主(庚午五月篡辛未冬弑/發棺投漳水焚其神主)洋何忍與此而觀之歡其可
謂功之首罪之魁也得國之後五𫝊僅有孝昭略可人
意然篡而取之享國又復不永餘皆昬亂不足算豈非
天哉此猶未也末年温公既降而族誅僅留一后妃賣
燭以自業豈亦少報溺棺焚主之禍乎天網恢恢踈而
不漏於此乎尤見北齊有國自文宣迄㓜主凡六𫝊二
十有八年而并於後周焉(起文宣天保庚午梁簡文太/寳元年終㓜主承光丁酉陳)
(帝大建/九年)
　　後周
後周閔帝姓宇文名覺(字文㤗第三子丁丑正月即天/王位未改元九月中山公䕶廢)
(為畧陽公時年/十六尋遇害)篡西魏而為周都長安周起於宇文泰
(字黒獺/謚文帝)代郡武川人其先世為鮮卑所推總十二部落
泰初以統軍從爾朱榮後以别將從賀拔岳未幾魏武
西奔身為丞相遂挾天子以令國中披草萊立朝廷其
為君為國也微矣然卒能取威定覇以弱為彊南清江
漢西取巴蜀北控沙漠東據伊瀍又得蘇綽王佐之才
修一代制度文物乃擯出魏晉憲章古昔首創文案程
式計較戸籍(制程式朱出壘/入後人遵用)損益舊章以訂禮樂(西魏/以來)
(禮樂散逸泰同周惠達/唐瑾損益舊章遂稍備)減官員而立二長置屯田以資
國用為六條詔書以奏行(一修心二敦教化三盡地利/四擢賢良五恤刑獄六均賦)
(役/)定五卷條令以頒降擇人才以為守令(更權度量命/綽損益三十)
(六條為五卷行之/擇守令用新制)救文弊以革浮華(命綽作大誥示/人臣革文弊)至
於作九命以叙官爵依周禮以建六官(餘百官皆/依周禮)為府
兵以修武備(籍民才力者為府兵分屬二/十四軍置十二大將軍統之)自三代以來
官名法度小有可觀者唯宇文氏耳然遷都未及五月
既酖孝武又黜廢帝將卒召中山公宇文䕶(泰兄/之子)以其
子覺屬之且曰天下事汝冝努力以成吾志泰卒覺以
㓜冲嗣覇未幾宇文䕶取魏鼎授之權歸於䕶政出私
門(䕶大/司馬)帝性剛果疾䕶専權宻謀誅之事泄反遭廢弑
(南朝陳/武帝)明帝毓(文皇長子䕶弑閔帝迎立之丁丑九月/即天王位二年不改元己夘武成二在)
(位四/年)䕶専權用事後三年雖已歸政(己夘正月歸政/八月始稱帝)而
軍旅事䕶猶統之未幾憚帝明敏有識量使饍部(中大/夫李)
(安/)寘毒於糖䭔弑帝帝頗覺之口授遺詔𫝊位弟魯公
乃殂(庚辰四月文南/朝陳武帝  帝)南宫氏曰明皇繼立厥監不逺懲
前車之覆轍芟除而勦滅之冝也夫何機務雖收而軍
旅大柄猶總於䕶既不能剪夷禍根而又資以兵柄虎
而傅翼自殞其軀哀哉然推付托之公心開宇文之洪
業抑亦可以為明矣武帝邕(文帝第四子辛巳保定五/天和六建徳六宣化一在)
(位十/八年)嗣位之初首享太廟班六官之法(辛/巳)後幸太學行
三老之禮(癸未以太傅于謹為三老帝迎/拜跪設醤豆親袒割北面乞言)數年之間以
晉公䕶専權深自晦匿卒以誅䕶(壬辰三月䕶自同州/還帝引入謁太后帝)
(弟衛公直匿戸内躍出斬之初/直昵於䕶後有隙勸帝誅之)始親萬幾聴覽不倦用
法嚴整無所寛借(壬/辰)専崇儒術兼罷釋老(甲午夏初置/太子諌議文)
(學及皇子皇弟學士官斷佛道/二教毁經像罷沙門道士還俗)以海内未康鋭情閲習
校兵訓武步行山谷履涉艱苦皆人所不堪者而帝不
憚也(甲午/冬)伐齊之役師入齊境雖踐傷苖稼亦以軍法
從事數年之間克平齊土盛矣哉其有成功也(丙申冬/再舉克)
(晉州平并州出齊宫珍寳服玩及宫女三千人/賜將士丁酉正月入鄴齊平是役齊王憲功多)且珍寳
服玩宫女盡賜將士齊東山南園及三臺并毁賜民田
皆還主一無私焉平齊而歸撤宫室華靡(崇信崇仁思/齊等殿皆䕶)
(所為極壮/麗皆撤之)雕斵之物悉賜貧民繕造之冝務從卑朴(丁/酉)
(夏/)性好節儉服布袍寢布被後宫妃嬪不過十餘人(冬/詔)
(後宫惟置妃二人世婦/三人御妾三人外皆減)信可謂善處勝者矣况是時又
執陳將呉明徹(十月陳聞滅齊遣明徹争/徐兖帝遣王軌執明徹)明年親駕以
伐突厥(戊戌/五月)方將礪兵講武混一南北以遂其所願嗣
子不才帝非不知至加捶楚(太子多過失且/懦弱帝怒杖之)餘子尚㓜
未能移易(漢王賛次長又不/才餘㓜故得不廢)而帝壽僅以三十有六告
終矣(戊戌五月突厥冦幽州帝親征不豫/留止雲陽宫六月疾甚還長安遂殂)國之將亡天
也(南朝陳文/廢宣二帝)宣帝贇(武帝長子六月即位即/改元宣政在位一年)嗣位之初
即逞奢欲捫其杖痕大罵曰死晚矣閱視宫嬪迫為滛
亂猜忌季父一朝殺之(齊王憲屬尊望重使/于智誣告縊殺之)魚龍百戱
常陳殿前多采美女以實後宫遊宴沈湎旬餘不出羣
臣奏請悉倚宦官𫝊位太子自稱天元(己亥/二月)驕奢彌甚
五后並立紀綱蕩然(庚子三月皇后楊氏堅/女不妬四后愛仰之)亡何病瘖
不言(五/月)而劉昉鄭譯栁裘之徒以太子㓜冲引楊堅秉
政居中侍疾天元尋即物故而中外兵馬大權昉譯矯
詔一舉而授之楊氏矣(南朝陳/宣帝)静帝衍(宣帝長子七嵗/即位己亥大象)
(二在位二年辛丑二月楊堅/篡位封帝介公五月弑帝)㓜冲嗣立楊堅以天元后
父秉政談笑之間神器已移(南朝陳/宣帝)嗚呼孝武之西奔
宇文泰焉依曾幾何時親行弑逆旋又放弑廢帝把握
魏政者餘二十年身未及取而子篡之得國不三四載
二主俱被弑戮賢如武帝雖不似後周之主而嗣已不
肖未幾楊堅遽奄有其國盡滅宇文之族俾無遺種不
忠不義之報亦稱其施可不畏哉後周有國五𫝊凡二
十有五年而篡於隋焉(起閔帝丁丑陳武永定元年終/静帝大象辛丑陳宣帝大建十)
(三/年)
　
　
　
　
　
　
　
　
　
　
　
　
　
　史纂通要卷十三
欽定四庫全書
　史纂通要卷十四
　　　　　　　　　　　　元　胡一桂　撰
　　隋
隋文帝(廟號/髙祖)姓楊氏名堅𢎞農華陰人(其初西北普茹/六氏種族後改)
(姓楊史飾之以為/漢太尉震八代孫)父忠事周文帝為太傅封隋國公帝
襲封事周武帝周聘帝女為太子妃太子立是為宣帝
崩静帝立帝因劉昉鄭譯之謀以元舅秉政位相國大
冢宰進封隋王尋纂周國號隋以火徳都長安(辛丑二/月篡年)
(四十辛丑開皇二十仁/壽四在位二十四年)時陳大建十三年也(辛/丑)至開皇
九年滅陳混一南北遂為正統綱目於是年己酉下方
特筆大書葢自南朝宋武帝劉裕永初元年北朝魏明
元帝拓抜嗣太常五年庚申南北分注凡一百六十九
年於此矣迹帝以宇文異姓之親任托孤之寄當揆輔政
遽萌簒心(肪譯矯詔以帝總知中外兵馬事夜召太史/庾季才問天時人事曰符兆已定公豈復為)
(箕頴事乎帝/曰誠如君言)尉遲舉全齊之衆一戰就戮(庚子十月相/州總管尉遲)
(迴舉兵討堅堅遣韋孝寛/討之八月殺迴闗東悉平)王謙據巴蜀之險數月底平
(同月益州總管王謙亦起兵討堅/堅命梁睿討之十月斬謙蜀平)周室諸王以次夷滅
(同月殺畢王賢七月殺趙王招越王盛/十二月殺代王達滕王逌并及其子)而大位篡矣未
數年召後梁王蕭琮入朝而梁國以廢(丁/未)髙熲楊素等
争獻平陳之䇿遂命晉王廣(太/子)率熲素賀若弼韓擒虎
等以兵五十一萬八千入建鄴而陳亡矣郭璞嘗謂江
東分王三百年始合于一今而後信其言之驗(自東晉/元帝建)
(武元年丁丑至開皇九年己酉/凡二百六十年三百約大數也)不惟此也逺至突厥(史/萬)
(嵗斬阿波可汗首癸夘後/突厥奉表稱臣永為藩輔)室韋靺鞨林邑髙昌女國之
屬莫不稱臣奉貢雖兩漢全盛之時不過是也盛矣哉
且其政事之善減賦役調絹(壬寅減調絹/一疋為二丈)罷酒坊鹽池
修律令而省刑法(辛丑命裴政等修律令去梟轅及鞭/法定死流徙笞杖之刑後世遵用癸)
(夘猶以斷獄多命蘇威牛𢎞定新律為五百條除/千餘條刑法遂簡丙辰詔决死罪三奏而後行刑)置義
倉以備凶年(乙巳詔郡國置義倉令/民出粟多除之以備)為輸籍法以均賦
役(乙巳髙熲請徧/行之賦歛始平)因府藏充溢則減兩河田租(壬/子)念民
食豆屑糠粃則流涕以減饍(甲寅闗中/大旱故)欲杜貢獻侈靡
則綾紋布命焚之(乙夘相州/豆盧通貢)至於黜陟之際梁彦光等
守令也稱職而褒賞(辛丑彦光樊叔畧房恭懿以守令/䝉褒賞由是州縣吏多稱其職)
盧賁佐命功臣也閉糴而除名(甲/寅)凡此善政史不絶書
是以開皇仁壽之間人物冨盛朝野懽娯亦可謂近代
良主矣獨惜夫帝素不學而又濟之以刻薄猜疑是以
専任小數而不恱詩書(毎好禨祥小數如/受命符瑞之類)廢除學校(辛/酉)
(廢太學四門及州縣學臣僚/諌不聴此下皆南宫氏文)而禁毁佛像(庚申晚好佛/道鬼神初年)
(聴民出家賦錢造像民/間佛書多於六經百倍)又任情殺戮以察為明(乙夘盗/邊粮一)
(升以上皆斬丁巳盗一錢以上棄/市或一二人共盗一𤓰事發即死)甚者信獨狐后楊素
之讒廢太子勇而立晉王廣(辛酉廣泣於后曰太子欲/殺之后太怒欲廢廣后與)
(素誣成其/罪遂廢之)以小過殺秦王俊(庚申俊以奢侈/受責憤怖死)廢蜀王秀
(壬戌秀奢侈僣擬廣為巫/蠱䧟之素推治廢之幽死)而父子之恩滅為后所制單
騎出走中夜不返(獨孤后殺宫人尉遲氏帝/大怒單騎走山谷二十里)而夫婦之
道乖囚勇東宫付阿𡡉掌之(阿𡡉/廣字)卒以誅戮而兄弟之
倫亂髙熲賀若弼虞慶則王世積等以元勲宿將誅退
畧盡而君臣之誼莫有存者(己未熲得罪后又争廢太/子除名壬子公卿奏若弼)
(怨望當死上雖釋之不復任使丁巳慶則婦弟私其愛/妾誣告反誅世積凉州總管親信皇甫孝有罪投之不)
(納誣謀反己/未六月誅之)迹其篡國之初親如帝女亦非其所為(周/宣)
(后上女知父異圖不平形於言色及篡/憤惋愈甚欲奪其志后誓不許乃止)至於不肯降志
儼然與漢后之視王莽者相類其後太子諸王陰謀擠
䧟視父兄如路人葢與梁武之諸子異世而同轍也(帝/嘗)
(謂羣臣曰前世溺嬖幸廢立所由生朕五子同母真兄/弟也豈有此憂五子故太子勇秦王俊焬帝蜀王秀漢)
(王諒諒反并州煬帝遣素平之幽死初帝懲前代微弱/使諸子分據大鎮晚節父子兄弟相猜忌皆不以壽終)
他年寢疾以太子欲烝陳夫人(陳主/女)始欲召勇素廣遣
張衡入侍遽以弑崩矣哀哉(甲子七月上疾廣迫陳夫/人上怒曰畜生何足付大)
(事后誤我乃呼栁述元岩召勇素廣收二人盡出後宫/使衡入侍俄上崩中外謂衡弑焉是夜廣烝陳夫人既)
(而殺勇九/日始發喪)善乎先儒論之曰隋有天下無功無徳特以
姿相竒偉與蕭道成同而其亡國則有二焉一曰隋文
以胥吏治國二曰獨孤后以妬忌治家如是而已矣(五/峯)
又曰婦人之妬其夫已為非義獨孤后肆其妬心不獨
妬文帝使不得有異生子又妬及其子焉(太子勇有寵/妾曰雲昭訓)
(獨孤怒曰晛地伐漸不可/耐専寵阿雲有如許豚大)遂内啟賊子廣行纂奪東宫
之謀外賂姦臣素造放黜儲君之事而文帝亦不得其
死曰獨孤悞我卒至宗社絶滅生靈塗炭開皇之中天
下戸八百九十萬唐興撫綏三十餘年至永徽初始及
三百八十萬戸耳吁獨孤一行妬忌於宫閫之間而滅
天下之戸五六百萬聖人刪詩立周南之義教訓萬世
后妃専以無妬忌為大美也其意深且逺矣煬帝廣(小/字)
(阿𡡉髙祖第二子甲子七月即位十一月幸/洛陽定都乙丑大業十三在位一十三年)既即位遷
都洛陽是為東京初帝以藩王矯情飾詐以釣虛譽内
謟太后外結楊素卒以奪嫡當前星方升之夕大風發
屋拔木地震山崩民多壓死亂亡之證已兆(庚申十一/月當受皇)
(太子册日秦隴壓/死十餘人云云)迨弑父與兄而自立(甲子正月遣楊/約矯詔殺勇)
又殺其猶子八人(丁夘八月/殺勇子)彛倫已絶嗣位之後恃其
冨彊之資思逞無厭之欲小二帝三王之規模嘉秦皇
漢武之制度政事所及惟知營宫苑(乙丑營顯仁宫於/皁澗發天下異石)
(花果珍禽竒獸實之起離宫自長安至江都四十餘所/築西苑周二百里為海水神山作十六院宫樹凋剪綵)
(其上月夜從宫女數千遊其間丁夘營晉陽宫戊辰作/汾陽宫丙子毗陵為離宫十六效東都制侈麗有加)
開河渠(乙丑發河南淮北民百餘萬開通濟渠自西苑/引榖洛水達河復自板渚引河入汴又自大梁)
(引汴入泗達淮又發淮南民十餘萬開䢴溝䢴胡安反/廣陵水名自山陽至揚子入江廣四十步旁築御道樹)
(栁戊辰發河北軍百餘萬開永濟渠引沁水南達河北/通涿郡役及婦人庚午十二月穿江南河自京口至餘)
(杭八/百里)造龍舟(乙丑王𢎞等往江南造龍舟及雜船數萬/艘官吏嚴急役丁死什四五王𤣥感反焚)
(乙亥命更造數千艘/制度有加艘乃刀反)築長城(丁夘發丁男百餘萬築長/城西距榆林東至紫河死)
(者十五六戊辰丁男二/十萬築自榆林谷而東)括樂工(裴藴奏丙寅以啟民可/汗入朝欲夸示之四方)
(散樂大集京師/凡三萬餘人)造輿服儀衛(丙寅何稠主之自冕弁下/至庶人制度有差又作黄)
(麾仗用三萬六千人羽毛括盡一雉尾直十縑烏程鶴/自抜氅羽投地用工十餘萬費金帛鉅億毎出亘二十)
(里/)恣巡幸(乙丑八月幸江都發顯仁宫出洛口御龍舟/舟四重髙四十五尺長二百尺挽舟八萬人)
(皆衣錦州縣五百里内獻食以豐殺賞譴丙寅三月還/東京丁夘三月還長安四月北巡八月出塞幸突厥帳)
(后亦幸公主帳賦詩云何如漢天子空上單于臺九月/還東京戊辰幸五原出塞巡長城二月至西京三月西)
(巡河右六月至燕支山十一月還東都庚午三月幸江/都辛未至甲戌幸涿度遼皆伐髙麗乙亥幸太原北巡)
(被突厥圍丙子七/月幸江都不復還)通西域(丁夘西域諸胡多至張掖交/市裴矩掌之矩訪曲折撰西)
(域四十四國盛言冨盛戎夏可一帝慨然慕秦皇漢武/之功戊辰矩招西域十餘國來貢己巳西巡至燕支山)
(西域二十七國來獻伊吾獻地自是西/方轉輸塞外每嵗億萬以至中國困弊)伐髙麗(裴矩説/辛未二)
(月徴天下兵一百十三萬三千八百饋運者倍之㑹涿/上自江都御龍舟從永濟渠入涿壬申正月發涿郡三)
(月大勝進圍遼東城至七月大敗軍䧟沒班師惟二千/七百人粮械蕩盡癸酉復徴兵集涿四月圍遼東城㑹)
(楊𤣥感反書至大懼六月班師棄軍資山積甲戍二月/詔徵兵百道俱進七月上次懐逺鎮天下已亂兵多不)
(至髙麗亦弊為來䕶兒所/敗乞降上大悦八月班師)旌旗萬里徴稅百端資粮器
械轉輸無極中國疲憊而民不堪命矣當是時先朝元
老如賀若弼宇文㢸(古文/弼)髙熲之徒誅戮已盡(丁夘熲/諌徴散)
(樂謂朝廷無紀綱㢸言築長城非急務若弼/私議宴可汗太侈皆謂誹謗盡誅妻子徙邊)而裴藴(御/史)
(大/夫)裴矩(黄門/侍郎)虞世基(内史/侍郎)封徳彛皆謟䛕取寵世基為
其鬻獄賣官賄賂公行刑政紊濁隋氏之禍已潰裂而
不可收拾𤣥感黎陽之亂雖平(癸酉六月禮書𤣥感見/父素昔見忌上多猜疑)
(恐不免遂反謀廢/立八月大敗伏誅)匈奴鴈門之圍雖解(乙亥八月巡北/塞突厥始畢可)
(汗怒裴矩誘殺其臣數十萬圍鴈門上/遣使求救義成公主及援兵至解圍)而羣盗蜂起上
下相䝉莫肯念亂(丙子虞世基以上惡聞盗賊多不實/奏或杖使者以為妄言由是盗賊徧)
(海内帝皆不知楊義臣破河北賊數十萬奏聞世基曰/小竊未足慮義臣擁兵非宜遽令散兵賊復盛丁丑越)
(王侗自東都遣元善逺間行詣江都告李宻百萬圍東/都世基曰如所言善達縁何來帝怒令經賊中催運為)
(賊所殺自是/人不敢復言)於是李宻(丁丑翟讓推宻為主/衆數十萬檄帝十罪)蕭銑(丁丑/十月)
(起江陵梁/氏之後)竇建徳(辛未起/渤海)薛舉(丁丑夏起金/城本郡校尉)劉武周(丁/丑)
(春起馬邑/本郡校尉)之徒皆磨牙揺毒以相吞噬帝在江都荒滛
益甚(宫中百餘房美人日夕一房為主人帝后幸姬就/飲從姬千餘皆醉見亂不自安無心北歸欲都丹)
(陽據/江左)畏言盗賊司馬徳勘等推宇文化及為主以兵入
馬文舉數帝罪令狐行達遂縊殺之(戊寅三月倖臣徳/勘與裴䖍通謀叛)
(歸宇文智及謂不如行大事乃推化及為主作亂䖍通/執帝帝曰我何罪文舉曰棄宗廟事巡遊勤征討極奢)
(滛盗賊蜂起任佞飾非何謂/無罪索酖不許元達縊殺之)蕭后與宫人撤漆床板為
小棺殯于西院隋氏宗室外戚在江都者無少長皆誅
先是唐公李淵起義太原克長安立代王侑是為恭帝
已遥尊煬帝為太上皇(淵丁丑五月起十一月克長安/立恭帝煬帝孫也初煬帝出巡)
(代王留守長安丁丑十一月立改元義寜二年戊/寅四月煬帝凶問至五月禪唐受唐封酅國公)當是
時四海土崩欲復為隋其可得乎愚嘗怪隋氏父子何
其興之易而亡之亦不難也及觀房𤣥齡之言曰主上
初無功徳以詐取天下諸子皆驕奢不仁必相夷滅其
亡可翹足待也此方滅陳之初廣猶未代勇其言已如
此然後知惟詐故興之易惟不仁故亡之亦不難可謂
盡其興亡之故者矣又嘗為之説曰文帝取之雖以詐
而守之稍以勤儉已有開皇二十餘年之治煬帝取之
亦以詐而蹙之乃以奢暴故僅大業十三載而亡此又
其父子得失之分也或曰隋氏創業既無積累之勞又
無維持之具可謂根踈而基薄矣然使後嗣稍知培其
根而厚其基尚可綿延而不壊奈何乃以奢暴承之哉
愚曰是則然矣然文帝欺人孤兒寡婦以有其國又復
屠其子孫使無噍類彼固自以為無復遺患矣冥冥之
表葢有天焉産此不肖之子厚其惡逆之資如破獍鴟
鴞固將以使之殺其父兄縱其奢暴以戮其軀而喪其
國為千古鑒戒正與秦皇父子相類不然天不生楊素
殺勇如扶蘇之死不生虞世基䝉蔽聰明如胡亥之見
愚於趙髙國其猶未可知也此愚所以深為文帝責且
明天道之果不可誣也吁隋有國三主三十八年唐取
之而亡(起文帝開皇辛丑/終恭帝義寜戊寅)
　
　史纂通要卷十四
欽定四庫全書
　史纂通要卷十五
　　　　　　　　　　　　元　胡一桂　撰
　　唐
唐髙祖(神堯/光帝)姓李氏名淵(字叔/徳)隴西成紀人祖虎佐周
伐魏有功為上柱國封唐國公虎生昞昞生淵皆襲封
淵仕隋留守太原煬帝南巡不返值亂起義立恭帝自
為大丞相封唐王尋稱皇帝國號唐以土徳都長安(戊/寅)
(五月即位年六十一戊/寅武徳九在位九年)廢隋帝為酅國公初帝留守太
原時(丙子以右驍騎將軍留/守太原王威髙君雅副)次子世民年方十八聰明
英武知人厭隋亂有安天下之志獨與裴寂(晉陽/宫監)劉文
静(晉陽/令)密謀起義兵説帝帝大驚再三不决寂先以晉
陽宫人私事帝因以挾之(寂侍飲酣曰二郎陰飬士馬/欲舉大事正為寂以宫人侍)
(公慮覺并誅帝曰事/已如此正須從之)文静又勸結援突厥資其士馬(帝/自)
(為手啟遺始畢可汗報/許兵馬後遣文静請之)於是計决始殺王威髙君雅起
義太原(丁丑誣二人引突/厥入冦斬之起兵)初伐西河斬佞臣髙徳儒責
以奏鸞欺君之罪(有二孔雀集隋朝堂前徳儒奏以為/鸞擢拜西河郡丞城䧟數其罪斬之)
餘秋毫無犯繼收霍邑宋老生一戰就戮(七月發晉陽/代王侑遣老)
(生屯霍邑屈突通屯河東帝與諸將欲還世/民固諌八月斬老生十二月執突通拜兵書)乗勝長驅
遂克長安立代王為帝相之而自王與民約法十二條
悉除苛禁(十一月克長安立恭帝/遥尊煬帝為太上皇)及煬帝凶問至(戊寅/三月)
始取而代之(五月稱/皇帝)即位之後降李宻於黎陽(癸酉宻/為𤣥感)
(謀主後遁丁丑東郡賊翟讓推宻僣位洛口城戊寅世/充敗之歸唐尋乞往收山東既遣復召遂反熊州總管)
(盛彦師/斬以獻)殄薛仁杲於涇水(丁丑八月金城校尉薛舉起/盡有隴西戊寅舉卒仁杲立)
(十一月秦/王敗降之)剪黒闥於山東(建徳故將劉黒闥居漳南辛/巳亂稱漢東王都洺州三月)
(秦王决洺水灌之敗奔突厥/復起太子又敗之明年伏誅)夷蕭銑於江陵(丁丑冬起/江陵稱梁)
(王辛巳秋李靖直圍江/陵銑出降送長安斬之)破宋金剛而武周遁并州遂平
(丁丑秦馬邑校尉武周起僣號庚辰入冦屢敗聞秦王/大破易州賊宋金剛遂弃并州二人皆奔突厥見殺)
擒建徳而世充降河北東都皆定(辛未建徳起於渤海/據河北號夏國辛巳)
(秦王征世充建徳來援禽之伏誅世充為東都留守煬/帝凶問至立越王侗己夘篡位辛巳夏秦王圍之聞建)
(徳禽出降/徙蜀死)六年之間海内咸服何其成功之速哉葢以
太宗為之子也至於定律令(戊寅命裴寂劉/文静修定律令)置學校(同/上)
(置國子太學四門生合三/百餘員郡縣學各置生員)舉明經(甲申詔諸州有明一/經以上未仕者咸以)
(聞/)立官制(甲申定三公六省九寺十四衛京職/事官外職事官文散官武散官勲官)定均田
租庸調法授人以口分世業之田有田則有租而出粟
有家則有調而出絹有身則有庸而出繒布(戊寅/甲申)與夫
定雅樂(丙戌春太常祖孝孫掌之旋宫義/亡已乆一朝復古孝孫之力也)汰浮屠(四月/汰天)
(下僧尼道士女冠京師留寺/一觀二諸州留一從傅奕請)皆為政之要者其於用人
也旌擢孫伏伽(戊寅伏伽萬年縣法曹上言今日即位/明日有獻鷂琵琶弓箭者又集百戱散)
(樂備遊宴悉冝止太子諸王左右宜擇人以/防骨肉乖離上大喜擢侍御史仍頒示逺近)李素立等
(戊寅有犯法不至死者特命殺之素立諌曰三尺與/天下共奈何自弃之臣不敢奉詔上喜擢侍御史)以
開言路首詔隋氏子孫並付所司量材選用由漢以來
最為忠厚之至其享國長世不亦宜哉(元年詔曰近世/時運遷革前代)
(親族莫不誅夷興亡/之故豈伊人力云云)獨惜其舉事之初設詐罔衆(丁丑/使文)
(静詐勅書發民悉為兵期嵗/暮擊匈奴民情遂恟洶思亂)殺人利已(殺王威/髙君雅)其與行
一不義殺一不辜而得天下不為之氣象已大不同况
眤裴寂之邪而受宫女聴文静之説而臣突厥是以唐
世人主無正家之法藩鎮多跋扈之習亦髙祖有以始
之也嗚呼煬惟不道而髙祖興使能為湯武之師亦何
庸假代王以襲近世之跡哉此綱目書稱皇帝書廢隋
帝無以異於篡取者焉葢不得而私之也癸未以前猶
與諸僣亂國同在分書之列至武徳七年甲申始特筆
大書正統甫定吁嚴矣哉太宗(廣/帝)世民(髙祖次子丙戌/八月即位年二)
(十八丁亥貞/觀二十三年)生四嵗時有書生見之曰龍鳳之姿天日
之表年幾弱冠必能濟世安民乃采其語名曰世民髙
祖之起兵晉陽削平僣亂克開洪業神謀武畧皆出於
帝使髙祖有文王之明捨伯邑考而立武王夫復何説
既不能然隐太子(建/成)能篤友愛之心潜消秦王功髙不
平之氣亂亦無釁之可作奈何以建成之庸劣又濟以
齊王元吉之凶狡日以殺帝為事遂致先事而發殺兄
及弟震驚君父奪儲位而有天下貽譏千古可勝歎哉
然其涖政設施首用讐臣(丙戍秋上為太子臨政首用/王珪魏證為諌議二人嘗勸)
(建成/圖帝)放出宫女(八月即位首放宫女丁/亥再放前後凡三千人)置𢎞文館於殿
側(亦𢎞/文殿)命虞世南歐陽詢等充學士講論前言往行(八/月)
又命京官五品以上更宿内省訪問民間疾苦政事得
失(丁亥/三月)禁奢侈(十一月詔雕鏤器物珠玉服玩若恣奢/侈危亡可待自王公以下一切禁止由)
(是風俗/簡朴)抑祥瑞(九月白鵲巢殿槐左右賀/上曰瑞在得賢此何足賀)二年之内善
政疊書自是而後厲精為治崇經術則命顔師古考定
五經頒行天下(癸/巳)復命孔頴達作五經正義令學者習
之(庚/子)興學校則增廣學舍千二百區生員三千二百餘
人(庚/子)尊孔子則以為先聖而以顔囘配享(先是周公先/聖孔子配享)
(丁酉/更定)治官職則首剪冗官謂治道惟在得人不在於多
(丁亥謂房𤣥齡云云遂加并/省所留文武總六百三十員)加意親民之任既録刺史
名以擬廢置復重縣令而謹選舉(戊子詔治人之本莫/重刺史録姓名屏風)
(䟽所聞善惡其下以擬廢置又謂/縣令尤親民命内外五品上選舉)不次用人拔馬周於
中郎將之家以為監察御史(辛夘周客常何家以旱求/言代陳二十條上怪其能)
(何曰家客馬周具草即召與語/大恱令直門下省尋除御史)建府兵之法無事則耕
于野畨上者宿衛京師有事命將以出事罷則兵散于
府將歸于朝(丙申凡天下十道置府六百三十四闗内/二百六十一皆𨽻諸衛府三等上兵千二)
(百又中千人下八百人兵甲装粮人各有數皆/自備輸之庫出征給之二十為兵六十而免)勤聴納
則痛闗龍逢以忠義見殺(桀/臣)導人極諌且謂終不以犯
顔妄有誅殺(壬辰謂讀書見闗龍/逢事廢卷歎息云云)是以魏徴孫伏伽張
𤣥素之徒批鱗逆耳之言不一率多聴受以至十漸不
克終之䟽深加奬歎賜以黄金(己亥徴陳十不克終一/求駿馬珍竒二縱奢輕)
(用人力三務樂身之事無慮營構四狎小人逺君子五/進難得之貨多玩好之作六用人聴毁譽積年信任一)
(朝疑斥七受四夷鷹犬馳騁八忽臣下詰細過九長傲/縱欲無事興兵十闗中勞弊携貳上天示戒正修省之)
(日即列諸屏錄付/史官賜金十斤)恤刑獄則讀鍼炙書而除笞背之法
(庚寅謂五/臟皆係背)謹三覆五覆之奏定失入失出之罪(辛/夘)縱囚
四百人如期歸獄悉皆赦之但非可常行之事議者謂
其立異以為髙矯情以干譽耳(壬辰縱囚期以來秋赴/法仍勅天下死囚皆縱)
(來秋詣京師明年九月三百九/十人如期自詣朝堂悉皆赦之)惡滛巧則叚綸以傀儡
之戱而削階(癸巳工部侍郎綸奏徵巧匠楊思濟先呈/傀儡上曰豈百工相戒無滛巧之意耶削)
(綸/階)惡言利則萬紀以采銀之奏而斥逐(丙申權萬紀言/采宣饒銀上怒)
(曰欲以桓靈待我/耶由侍御史斥歸)至於行鄉飲酒禮以厲風俗(壬/辰)賜孝
義粟(己/丑)封比干墓(乙/巳)以勸忠孝得人之盛則自瀛洲十
八學士之選(辛巳為秦王時開天䇿府立文學館杜如/晦房𤣥齡虞世南禇亮姚思亷李𤣥道蔡)
(允恭薛元敬顔相時蘇朂于志寧蘇世長薛收李守素/陸徳明孔頴達葢文達許敬宗並本官兼文學館凡十)
(八人時號/登瀛洲)以至凌煙二十四功臣之繪(癸夘圖功臣凌/煙閣長孫無忌)
(王孝恭杜如晦魏徴房𤣥齡髙士亷尉遲敬徳李靖蕭/瑀叚志𤣥劉𢎞基屈突通殷開山柴紹長孫順徳張亮)
(侯君集張公謹程知節虞世南劉政/㑹唐儉李世勣秦叔寳共二十四人)下至伎藝之士亦
精絶過人如孫思邈之醫李淳風吕才之陰陽袁天綱
之相法後世亦罕及之載觀即位之後才及四年米斗
三錢外戸不閉馬牛被野人行數千里不齎糧突厥之
渠係頸闕庭北海之濵悉為郡縣(庚寅李靖李世勣俘/頡利可汗獻復定㐮)
(恒安地拓境自陰山至大/漠其酋長入仕布列朝廷)蠻夷君長帶刀宿衛民物蕃
息四夷降附者餘百二十萬(己丑冬突利入朝上謂侍/臣曰往者太上皇以百姓)
(故稱臣突厥朕常痛心今單于稽顙庶雪前耻乎又曰/靺鞨逺來葢突厥已服也庚寅四夷君長詣闕請上為)
(天可/汗)天下斷死罪僅二十四人號稱太平葢三代以還
中國之盛未之有也帝謂長孫無忌曰此皆魏徴勸行
仁義偃武修文之力但恨不使封徳彛見之耳(庚寅初/徳彛非)
(徴書生不達時務信/其虛論必敗國家)可謂知本之論矣南宫氏之論猶
惜其首復浮屠而政教乖(初年罷/汰僧道)志伐髙麗而武事黷
(甲辰詔諭天下親征髙麗乙巳抜髙麗十城九/月班師丁未戊申連伐之將欲大舉而帝不豫)殺盧祖
尚張藴古李君羡而刑獄濫(戊子上自釋祖尚刺交州/不肯行大怒斬朝堂辛夘)
(大理丞藴古奏心疾人李好徳不當坐權萬紀劾其有/奸弃市君羡華州刺史秘記云唐三世後女主武王有)
(天下君羡小名五娘官稱封邑皆有武字/戊申出華州御史奏與妖人通遂斬之)繕翠微玉華
而宫殿侈(初修九成宫以華/麗毁今乃繕二宫)仇田舍翁停婚仆碑而君
臣之好不終(壬辰上怒徴曰㑹須殺此田舍翁后諌止/初上視徴疾許其子叔寳尚主既卒自製)
(碑書石後以嘗薦侯君集侯敗纎人指為徴黨/又言錄諌辭示史官禇遂良癸夘詔停㛰仆碑)寵泰嬖
恪狐疑不决至於引刀自刺而社稷之本幾動(太子承/乾足疾)
(魏王泰最幸陰謀奪嫡承乾欲殺泰不果遂謀反廢為/庶人又嬖呉王恪欲立晉王治未决謂無忌曰我三子)
(一弟如是誠無聊投床取佩刀自刺無忌等奪刀/請所欲立曰欲立晉王無忌曰謹奉詔議遂定)又其
大者初焉刼父臣虜殺兄及弟滅其十子他日亂弟之
婦(齊王元吉/妃楊氏)與之生子使紹巢封(帝既刃元吉封為巢/刺王後楊氏生子明)
(立為齊王/紹元吉後)又欲立以為后焉幸魏徴諌而止(時皇后已/崩欲立楊)
(氏為/后)人倫之間慙徳多矣伊川程子之論曰唐有天下
數百年雖號治平然三綱不正無君臣父子夫婦其原
始於太宗諒哉言也髙宗(𢎞/帝)治(小名雉奴大/宗第九子)初封晉王
太子承乾廢魏王泰當立以陰謀奪嫡王乃得越次立
為太子於是即位(己酉六月即位年二十二庚戌永徽總/七顯慶五龍朔三麟徳二乾符二)
(章二咸亨四上元二儀鳳三調露一永隆/一開耀一永淳一𢎞道一在位三十四年)繼統之初日
引刺史問民疾苦及其政治無忌遂良同心輔政上亦
尊禮二人恭己以聴故永徽之政百姓阜安有貞觀之
風至於察李道裕希㫖而自責行己之不足取信觀胡
人擊鞠而知所為之不可不慎(壬子上曰聞胡人善擊/鞠嘗一觀之昨初登安)
(福門樓即有羣胡擊鞠帝王所為豈/宜容易擊鞠謂騎而以杖擊者也)率是道也豈不為
賢君哉奈何蒸父妾為妻莫念聚麀之耻縱女后預政
卒招晨牝之凶雖曰享國日乆不過飬成武氏之篡雖
曰用李世勣平髙麗(戊辰髙麗王藏詣勣降上命先獻/昭陵入京獻太廟上受俘含元殿)
裴行儉平突厥(辛巳平阿史那/伏念歸京弃市)而吾家髙祖太宗天下
已潜移於武周祍席間矣悲夫迹武后之立李勣之罪
居多方帝始謀一沮於無忌(甲寅上與武昭儀幸無忌/第歡飲席上拜無忌寵三)
(子朝散大夫載金寳繒錦十/車賜之語及立后竟不順㫖)數固執於遂良(乙夘上諭/㫖遂良對)
(曰先帝臨崩執陛下手謂臣曰朕佳兒佳婦付卿皇后/未有過豈可廢明日再問遂良對陛下必欲易后妙選)
(令族何/必武氏)韓瑗(侍/中)來濟(中書/令)表䟽極諌帝憚遂良顧命大
臣有事且當已之言此心猶依違未决也暨勣入見委
誠取决惟議是從勣於此時宜苦口極諌挽囘帝心顧
乃以陛下家事何必問外人為對遂致許敬宗輩敢以
斛麥易婦之語宣言於朝而帝意决矣(敬宗宣言田舍/翁多收十斛麥)
(尚欲易婦况天子立一后何預諸人妄生異議乎昭儀/令左右以聞遂廢王后蕭妃為庶人遣李勣賫璽綬冊)
(立武/后)武氏一立忠臣屏黜(乙夘貶遂良潭州都督己未/再貶袁州刺史卒庚申敬宗)
(義甫誣瑗濟謀/不軓皆貶刺史)姦邪用事(李義甫/許敬宗)卒致覆宗之禍幾不
可救是誰之過與(用陳同父文/而損益之)武后曌(之少/反)并州人故
荆州都督武士彠女貞觀十一年(丁/酉)年十四太宗聞其
美選入宫為才人賜號武媚侍左右十三年太宗崩時
年已二十六既已入寺(感業/寺)髠首為尼又復乗間蠱惑
嗣君立髪復召(甲辰上行香見之交泣時蕭妃方寵王/后聞之陰令長髪勸上納之欲以間妃)
未幾大幸晉位昭儀曾未閱月水入寢殿亂證已萌得
志之日恣行殘忍手斃已生之女傾䧟主母(武氏生女/后愛弄之)
(后出武氏扼殺覆以被上至陽喜發被女死矣驚/啼問左右皆曰后適來此上大怒遂有廢立意)王后
與蕭妃俱廢而昭儀冊立矣(乙夘十月是/冬殺王皇后)才六年委以
政事權侔人主(庚/申)於是専權用事者二十四年其間酖
殺太子宏而立賢(乙亥宏仁孝奏請迕㫖四/月酖之立雍王賢為太子)厥後斥死
太子賢而立哲(庚辰廢賢庶人幽之逃巴州后遣仲勣/迫令自殺立英王哲為太子即中宗也)
帝崩中宗立(癸/未)裴炎輔政(中書/令)帝欲以后父韋𤣥貞為
侍中炎固争帝怒曰我以天下與𤣥貞何不可而惜侍
中耶炎懼遽白太后太后廢帝為廬陵王(幽别所尋遷/房州又遷均)
(州流𤣥/貞欽州)立豫王旦為帝幽於别殿不得預政事(甲申正/月旦亦)
(太后子中宗弟即睿宗也/九月裴炎歸政斬於都亭)太后遂自稱制(后稱制二十/一年甲申光)
(宅元垂拱四永昌元天授二長夀二延載元天册萬嵗/元萬嵗通天元神功元聖厯三乆視元長安元終甲辰)
諸武用事唐宗室人人自危太后懼天下不服欲鉗以
威盛開告宻之門為羅織之法(乙/酉)索元禮(胡人告宻召/見擢遊擊將)
(軍殘忍按一人獄令引數十/百人太后終殺之以慰人望)周興來俊臣(興秋官侍郎/俊臣御史中)
(丞競為酷法興元禮各殺數千人俊臣破千餘家辛夘/興流嶺南仇家殺於道丁酉俊臣弃市争噉其肉斯須)
(盡太后詔曰宜加赤族/之誅以雪蒼生之忿)侯思止(庚寅告宻為侍御史初/賣餅為業與王義𢎞新)
(進入獄者/非死不出)之徒相繼引用宗室諸王(丁亥太后謀革命/使興等按宗室宻)
(狀韓魯等諸王皆自殺親黨皆誅义治/越王貞黨與坐七百家籍沒者五千口)朝廷之士(誅人/臣數)
(百家刺史郎/將不可勝數)駢首就捕雖狄仁傑魏元忠之賢亦幾不
免(壬辰俊臣羅告同平章事任知古狄仁傑裴行本裴/行禮盧獻魏元忠李嗣真謀反下獄元忠書寃狀綿)
(衣中遺其子稱變召見太后意寤出此七/族流行本嗣真餘貶令此事却在革命後)改旗幟(金/色)易
服色(二事甲/申年)立宗廟(立武氏七/廟于神都)革唐為周改元載初上
尊號曰聖神皇帝(庚寅以皇帝旦/為皇嗣賜姓武)生殺賞罰一皆由己
設四匭以受表䟽(乙酉命鑄銅/匭受諌諍)毁乾元殿以作明堂(丁/亥)
䇿貢士於洛陽城殿(庚寅二月殿/試自此始)初試武舉以取士(壬/寅)
(正/月)其時三思承嗣攸緒等皆已封王而承嗣三思復營
求為太子(説太后自古天子未有/外姓為嗣者后意未决)李徳昭嘗進言曰陛
下有天下當𫝊子孫豈得以姪為嗣乎自古未有姪為
天子而為姑立廟者(初洛陽王慶之表請立承嗣謟詐/備至太后怒命徳昭賜杖竟杖殺)
(之因/上言)至是仁傑從容開説又請召還廬陵王后意稍寤
得還皇嗣又固請遜位(旦/)遂立廬陵為太子(戊/戌)厥後張
柬之崔𤣥暐(音/偉)敬暉桓彦範袁恕已提衛兵誅二張中
宗復辟是時太后年已八十二矣(甲辰柬之引彦範敬/暉左右羽林屬禁兵)
(遂請太子率李多祚等討賊收張/易之張昌宗等斬之梟首天津南)夫武氏以一婦人竊
天下大號溢二十一年而不禍敗者以姚元崇狄仁傑
相於内婁師徳郭元振將於外徐有功(司刑丞獨/存平恕)宋璟
張柬之崔元暉輩登進仕用舉賢之道不無取焉耳然
而殘酷暴烈虎狼之毒尚不忍食其子而后殺已生子
女如獵狐兔畧無靳色此而可忍則骨醉后妃幽廢嗣
君誅鋤宗屬勦害大臣夫何難者迹其凶惡滛穢神人
共憤千古腥聞實天地間非常之妖孽焉故孫之翰唐
論范祖禹唐鑑皆以武氏列於本紀者為非而朱文公
綱目於武氏建年處兩行分註直書為周武氏某年而
復大書其下帝在某州其取春秋之義以為母后僣竊
之戒所以正帝統而黜僣亂者其意深矣至於感興之
作曰云何歐陽子秉筆迷至公唐經亂周紀凡例孰此容
嗚呼歐陽子其能逃此議乎中宗(昭/帝)顯(髙宗第七子/武氏所生)
初既以太子即位旋罹幽廢越十五年召還復立為太
子又七年奸臣伏誅即位社稷復歸於唐才六年為韋
后所弑(乙巳神龍二景/龍三夀三十五)迹李氏興復之功雖出於張柬
之輩要皆狄仁傑之力仁傑雖先武氏而沒然廬陵王
來居東宫其兆已可見而柬之彦範敬暉等則固公門
桃李也(仁傑薦柬之宰相才又薦姚元崇桓彦範敬暉/等數十人皆名臣或謂曰天下桃李悉在公門)
(矣/)或者乃謂公身為唐臣入相于周卒死于位以盧氏
一姥猶切譏之(盧氏姥仁傑姨也仁傑嘗問表弟有何/求姨荅云只有一子不欲令事女主耳)
(松牕/雜録)不知當時事體葢有甚難者寗武子之愚所以不
可及也特公未及如志而卒耳帝復辟初年追曩者天
日之盟(初與韋后同幽閉房陵情愛甚篤私誓/曰異時復見天日當惟所欲不相禁)忘前代
牝晨之戒每臨朝聴政皇后必施帷幔與聞又復委任
上官婉兒使掌制命居中用事(婉兒辨慧武氏使决/表奏上復使掌制命)上
女安樂公主適武崇訓三思子也因縁出入婉兒通焉
又薦諸韋后上使后與三思雙陸而自居旁㸃籌三思
既與后通而武氏之勢復振初二張既誅洛州長史薛
季昶朝邑尉劉幽求皆以三思尚在勸彦範等誅之不
聼(季昶歎曰吾不知死所矣幽求曰不/誅三思公輩終無𦵏地噬臍無及)至是始勸上誅
之不可得矣未幾三思以崔湜鄭愔為謀主(敬暉以湜/為耳目伺)
(三思湜悉以暉等謀告反為之用二張敗愔貶至是/獻三思去柬之等五人之䇿三思皆引為中書舍人)封
五王罷政事(三思與后譛五人不利社稷封東之漢陽/王𤣥暐博陵王敬暉平陽王恕已南陽王)
(彦􁁉扶陽王並罷/政事已上皆元年)已而誣殺五王(三思使鄭愔誣告皆/貶州司馬崔湜説三)
(思矯制殺之乃以周利用攝侍御史使嶺外比至柬之/𤣥暐已死曵彦範竹槎上肉盡杖殺敬暉咼殺恕已服)
(黄金迫飲數升野葛汁不/死捶殺之拜利用中丞)權傾人主加以五狗扇虐(宗/楚)
(客宗晉卿紀處訥甘元東三思羽翼周利用冉祖雍李/俊宋之遜姚紹之三思耳目時人謂之五狗已上丙午)
動揺東宫至是太子重俊與李多祚(左羽林/將軍)矯制發羽
林千騎誅武三思崇訓于其第(丁未后以太子非所生/惡之三思尤忌太子故)
(太子殺之引兵入上謂千騎何為從多/祚反千騎斬多祚太子亦為左右所殺)元惡雖除而豔
妻煽黨(韋/后)妖女撓權(安樂/公主)后妹(郕國/夫人)上官(婉/兒)皆依勢用
亊側門開府墨勅斜封濫官充溢(戊申后等用事側門/墨勅除官斜封付中)
(書安樂自為制勅掩/文令上署上笑從之)紀綱紊亂帝雖置修文館乃令效
伎藝為樂(己酉諸學士或舞談容娘或舞渾脱或舞黄/麞或誦波羅門呪或效道士上章惟司業郭)
(山惲歌鹿鳴/蟋蟀諷諌)雖知重銓衡而附勢贓濫選法大壊(己酉/命崔)
(湜鄭愔掌/之選法壊)未幾身死於餅餤之毒(庚戌醫術馬秦客烹/調楊物得幸於后恐)
(事泄被誅遂與后及/安樂公主合謀弑帝)四子前後皆不得其死嗣亦不𫝊
迹帝幽廢二十餘年亦惘惘然無所知耳及正位昬愚
惟甚雖有國猶非其國也史稱其親遭母后之難而復
自蹈之所謂下愚之不移者與韋后弑帝立温王重茂
即位(即殤帝/年十六)自稱皇太后相王子臨淄王隆基與太平
公主(相王同/母妹)劉幽求等謀以兵入誅后子母(韋后安/樂公主)盡
殺諸韋及為后所親信者於是睿宗旦即位(謚興帝髙/宗第八子)
(武后所生初封相王即位五/十四庚戍景雲二在位二年)初武氏廢中宗既已立帝
武氏篡又以帝為皇嗣賜姓武中宗召還帝遜皇嗣位
于中宗中宗崩帝子隆基平内難奉帝入輔少帝(即殤/帝)
少帝遜位固辭不獲至是始即帝位莅政之初姚崇宋
璟恊心輔政罷斜封官數千人賞赤縣令抑宦官(宦者/以事)
(屬長安令李朝隠朝隠繫於獄上曰赤縣令能如此/朕復何憂加一階為太中太夫賜中上考絹百疋)姚
宋典選文武(璟吏書典文選/崇兵書典武選)不畏彊禦而選法俱治當
時翕然以為有貞觀之風(皆庚/戌)未幾太平(上/妹)用事姚崇
貶黜斜封復行紀綱再紊所幸立嗣以功(初立太子以/宋王成器嫡)
(長平王隆基有大功未决成器涕泣固讓幽求上/言平王拯社稷之危救君親之難論功當立從之)彗星
告變𫝊徳避灾足為賢耳然終惑女弟明斷不足雖𫝊
位而不授以政自稱太上皇總大事卒醸成太平之惡
奸人黨附幾至叛逆遂使𤣥宗初年遽負殺姑之名於
天下惜哉(𤣥宗為太子時太平憚其英明勸上易之不/果及傳位又勸自總大政後又謀廢立王琚)
(等勸𤣥宗除之先誅其黨賜/死于家子及黨死者數十人)𤣥宗(明/帝)隆基(睿宗第三子/壬子先天一)
(開元二十九天寳十四/至徳一在位四十五年)開元之初始親政事(癸丑秋誅/太平上皇)
(徙百/福殿)勵精為治首講武驪山(十二月上親執金鼔軍容/不整流郭元振誅唐紹軍)
(震/恐)禁潑寒胡戱(十二月張説諌非干/羽柔逺之道遂禁)汰僧尼(甲寅春還/俗萬三千)
(餘/人)禁女樂出宫人(八/月)毁乗輿服玩焚錦繡珠玉廢兩京
織錦坊天性友愛敦睦兄弟長枕大衾五幄更處(兄宋/王成)
(器申王成義弟薛王岐王從兄/豳王禁中共衾帳詩酒為樂)均内外出入之式(京官/有才)
(識者充都督刺史刺/史有政績者除京官)罷員外檢校冗員(自今非戰功别/勅無得擬注並)
(甲/寅)置侍讀選儒學之士(乙夘選儒士入内侍/讀待以師傅之禮)復史官對
仗奏事(丁巳史官依/故事入閤)擇學術之儒編校羣書(丁/巳)置兩文
館以校讐(己未置𢎞文崇文/二館置校書郎)復置麗正書院(癸亥以聚/文學之士)
(命張説/修書使)搜遺書註孝經(壬/戍)試縣令(丙辰試理人䇿惟鄄/城令韋濟第一擢之)
(二百人不入第且/之官放十五人歸)選刺史(乙丑自選聲望十一人為刺/史命宰相下餞之洛濵自制)
(十韻詩/送之)至於酷吏及其子孫則放棄禁錮(甲寅放周利/貞等十三人)
(乙丑禁錮來俊臣/等二十三人子孫)懐州樂工衣文繡立以刺史為散官
(乙亥命三百里内音樂集五鳳樓宴懐州車載數/百人皆衣文繡牛皆虎豹犀象之狀立貶刺史)而元
紫芝于蒍于之歌則歎其為賢人之言(同時魯山令元/徳秀字紫芝惟)
(遣樂工數十連袂歌于/蒍元所為歌帝聞善之)載在史册善政屢書良由即位
以來賢相繼用姚崇尚通宋璟尚法張嘉貞尚吏張説
尚文李元絃杜暹尚儉韓休張九齡尚直各隨其長相
與輔賛是以二十餘年間四夷賔服衣食富足西京東
都米斛直錢不滿二百絹疋如之海内富安行者萬里
不持尺兵刑部所斷天下死罪二十四人(庚午丁丑年/斷五十八人)
幾致刑措號稱太平可謂盛也已矣自是以降志欲既
滿侈心乃生忠直浸踈讒䛕並進枉國法而赦安禄山
(禄山營州雜胡姓康父死隨母適突厥安延偃冐姓逃/至為平盧討擊使丙子討契舟敗張守珪奏請斬之張)
(九齡固請當誅且兒有反相不殺必為後患上曰卿勿/以王夷甫識石勒枉害忠良赦之壬午為平盧節度甲)
(申兼范陽節度辛夘兼河東/節度先是庚寅封東平王)罷九齡而相李林甫(初欲/相林)
(甫問九齡對曰臣恐異日為廟社憂丙子林甫計罷九/齡於是與牛仙客並相自甲戍登用壬辰卒凡十九年)
(癸巳楊國忠説禄山誣林甫與阿史忠謀反未𦵏削官/籍沒剖棺褫服取含珠𦵏以庶人禮子孫流竄親黨貶)
(五十/餘人)殺周子諒而寵牛仙客(牛朔方節度林甫謂宰相/才丙子並相丁丑御史周)
(子諒彈之上怒/㩧殿庭流瀼死)貴髙力士而異日宦官之禍所由基(以/力)
(士為將軍四方表奏先呈/力士小則决之權傾中外)置十節度而異日藩鎮之禍
所由起(壬午置安西北庭河西河東朔方范陽平盧/隴右劒南嶺南等十道節度經畧使以備邊)兵
因召募而日壊(初癸亥張説議召募壯士充宿衛兵農/分始此後又選府兵及白丁十二萬謂)
(長從宿衛乙丑更長從宿衛曰勁騎分隷十二衛總十/二萬為六畨癸未邊兵㓎多費廣民困庚寅府兵日壊)
(無兵可支勁騎亦稍變廢應募皆市井無/頼子弟猛將精兵皆聚西北中國無武備)財以聚歛而
日煩(初辛酉宇文融充括户使多張虛數得戸八十餘/萬田稱是己夘融治財得幸廣置使聚歛自是言)
(利者祖於融融為相百日罷以贓流巖州道卒癸酉楊/慎矜知太府出納奏諸州所輸布帛汙破者悉下本州)
(征折補錢慎矜浸幸癸未韋堅王鉷輩競以利進甲申/韋堅聚江淮運船縣尉崔成甫坐船頭唱得寳歌獻望)
(春樓下乙酉王鉷戸口色役使征三十年租庸剥/割求媚戊子楊國忠以聚歛進一嵗中領十五使)中國
之武備浸輕生民之膏血已竭國不可以為國矣葢修
身齊家者治國平天下之本也帝於齊家之道浸有所
虧始也廢皇后(甲子后坐其兄以后無子/為厭勝廢兄王守一伏誅)繼而殺三子
(太子瑛鄂王瑶光王琚及即位武惠妃生壽王瑁有寵/惠妃女駙馬楊洄又伺三子過告妃妃泣訴上怒欲皆)
(廢之九齡諌止丁丑九齡罷上問林甫對曰/此陛下家事意乃決廢為庶人賜死城東驛)最後奪壽
王瑁妃(初武惠妃卒後宫數十無當意者甲申或言壽/王妃楊氏之美絶世無雙召入恱之乃令妃自)
(乞為女官號太真更為夀王取韋氏潜納太真宫中太/真己未九月生乙亥冊壽王妃甲申入宫乙酉冊貴妃)
(丙申六/月縊死)父子夫婦之間恩乖而倫亂矣夫自新臺不耻
聲色迷亂政事廢弛者一十有二年甚至玉環洗兒醜
聲𫝊播亦不恤也(戊子禄山為妃兒壬辰禄山生日後/三日入宫妃裹以錦繡襁褓使宫人)
(舁之號洗兒上喜厚賜自是或對食通宵/醜聲達外上亦不疑也玉環太真小名)何物國忠夤
縁入相(國忠初名釗後賜今名妃從兄妃三姊皆夫人/崔氏韓國裴氏虢國栁氏秦國上皆呼姊國忠)
(素亂虢國以聚歛進自侍御至相/凡領四十餘使壬辰林甫卒入相)繼林甫飬亂之餘(初/邊)
(帥皆用名臣功名顯著入相林甫欲絶其路奏文將怯/矢石不若用寒族武人上恱始用禄山至是諸道節度)
(不用文將精兵咸戍北邊天下勢偏重卒/成禄山之禍皆林甫専權固寵之謀也)又激禄山速
反以表其言之驗(禄山猶畏林甫狡猾蔑視國忠由是/有隙國忠屢言其反上不信其後有)
(言者皆縛送禄山乙未六月國忠使京尹圍其第殺其/客其子慶宗尚主在京宻報之禄山愈怒十一月遂反)
未幾反范陽陷東都(禄山十一月自范陽引兵十五萬/反陷河北諸郡十二月渡河氷一)
(夕合成梁進陷東都/縱兵殺掠官軍盡敗)陷長安(丙申正月禄山僣號東都/稱大燕皇帝六月陷長安)
(捕百官送洛陽殺王侯將相家并及嬰孩殺公主王妃/駙馬等八十三人祭安慶宗先是乙未誅慶宗至是報)
(怨殺皇孫郡縣/主二十餘人)國忠於是首倡幸蜀之䇿(六月建議幸/蜀使韓虢入)
(勸上從之國忠/自領劒南節度)上至馬嵬(咸陽/驛名)西兵擁不前國忠伏誅
(將士飢忿陳𤣥禮以禍由國忠殺之屠支體以槍揭/首并殺其子及韓秦夫人又追殺其妻女及虢國等)貴
妃縊死(兵猶不行請誅貴妃上令力士引於佛堂縊殺/之瘞路側時年三十八軍士乃整部伍為行計)
車駕乃西遂留太子討賊嗚呼靡不有初鮮克有終安
之不可恃治之不可忽也如此况棄妻殺子滛奪子婦
綱常滅矣其能長久乎陳同父曰𤣥宗之失豈特在於
天寳之後而禍亂之原葢已萌於開元之初髙力士為
右監門將軍見於開元之元年(癸/丑)則是奸邪之進實肇
於此異時林甫禄山之見用力士為之階也(力士本出/三思家三)
(思女嫁裴光庭為祈力士請相林甫上自用蕭嵩言相/韓休方草制力士遽漏於武氏乃使林甫為休請休徳)
(林甫怨嵩休薦林甫堪相/遂擢黄門侍郎尋拜相)置左右教坊黎園等樂選伎妾
置宜春院見於開元之二年(甲/寅)則是聲色之欲已縱於
此異時楊妃之進即是心為之也以宇文融為括戸使
見於開元之九年(辛/酉)則是聚歛之原已基於此異時韋
堅王鉷與夫楊國忠之徒實皆祖於融者也然則天寳
之禍其來誠非一日矣特開元之初姚宋繼相忠言讜
論革其非心納君當道措天下無虞晚年踈忠直信讒
䛕心烏得不縱禍烏得不作哉故吾不獨惜其不善終
尤惜其不能謹始也肅宗(宣/帝)亨(𤣥宗第/三子)因禄山之亂以
太子從君父入蜀至馬嵬(丙申/六月)父老遮道請留願率子
弟從殿下東破賊取長安須臾聚至數千人帝涕泣跋
馬欲西廣平王俶建寧王倓(音談皆帝子/俶昌六反)與李輔國執
鞚諌(鞚苦貢反/馬勒也)𤣥宗乃命分軍從帝(父老擁太子馬不/得行𤣥宗總轡待)
(乆不至使人偵之還白状上曰天也乃命分後/軍二千人及飛龍廐馬從太子偵丑正反問也)又宣㫖
欲𫝊位不受既留未知所之倓曰殿下嘗節度朔方宜
就以圖大舉至平凉杜鴻漸來迎(朔方/留後)裴冕随至(河西/司馬)
皆以朔方為勸至靈武裴杜請遵馬嵬之命即位(丙申/七月)
(即位改元至徳乾元二上/元二寳應一在位七年)首任裴杜(裴冕為相杜鴻/漸中書舍人)郭
子儀(兵/書)李光弼(戸書並同/平章事)召山人李泌侍謀軍國(帝布/衣交)
(栁玭稱後兩京泌謀居多其功大/於魯連范蠡喜談神仙為世所輕)廣平王為兵馬元帥
進彭原(十月泌勸進彭/原俟西北兵至)明年移軍鳳翔(丁酉二月先是/改扶風為鳳翔)
其年復兩京(九月廣平王將囘紇等軍與子儀復長安/西京賊奔陜十月敗賊新店克陜遂復洛)
(陽東京賊奔河北十一月平河南河東/是時慶緒殺父禄山襲偽位已乆矣)上皇還京師(帝/十)
(月發鳳翔入長安十二月上/皇至長安上表請避位不許)父子重歡宗廟再安何其
中興之速哉良由委任郭李之専廣平王以長子當帥
師之任杲卿真卿倡忠義於河北張巡許逺遏賊勢於
睢陽所以卒能成克復之功也(初乙未十一月河北二/十四郡皆降賊獨平原)
(太守顔真卿斬賊使起兵遣司兵李平間道奏𤣥𤣥宗/喜曰朕不識顔真卿作何狀乃能如是丙申七月其卿)
(以蠟丸達表靈武上以蠟丸致赦書真卿頒下河北河/南江淮由是諸道狥國益堅  乙未十一月真卿從兄)
(常山太守顔杲卿起兵復河北十七郡太原王承案掩/其功公起兵才八日賊至告急承業不救恒山陷罵賊)
(見殺戰丙申正月真源令張巡起兵被圍六十日大小/三百  敗令狐潮走之七月大破賊將于雍丘丁酉正)
(月賊將尹子竒十三萬趍睢陽太守許逺告急巡合兵/禽賊將六十人殺賊二萬餘逺推巡為主賊遁衆議棄)
(城走巡逺以睢陽江淮保障堅守食茶紙雀䑕婦人/等十月城陷皆死之大小四百餘戰殺賊十二萬)然
當是時賊勢雖敗餘孽猶存(初復長安慶緒走陜復洛/陽慶緒走河北殺降人哥)
(舒翰等走鄴弼丁酉賊黨史思明囚慶緒使者來降戊/戌六月李光  勸上陰使烏承恩圖思明思明覺殺之)
(復反己亥正月思明殺慶緒自號大燕復/陷洛陽丁丑思明為子朝義所殺僣偽位)正宜振權綱
修典憲以大中興之功奈何不為經逺之謀専務姑息
之政名器不可假人者也先是既以官爵賞功軍士僮
僕至衣金紫而稱大官雖有告身僅易將軍之一醉(丁/酉)
(府庫空以官賞將士給空名告身臨事注名/大將軍告身僅易一醉應募者並衣金紫)廢置人主
之大權也今焉於邊帥之置不問賢否惟察軍中所欲
立者授以旌節(戊戌平盧節度使王元忠死令察軍中/所欲立者立之節度由軍士廢立自此)
(始/)名器䙝用於下廢置不出於上唐之紀綱至此大壊
不可收拾矣至於以魚朝恩為觀軍容使使李郭名將
為所節制(戊戌以宦者朝/㤙節制討慶緒)以李輔國専掌禁兵雖制勅
必經署而後行於斯二者尤為紊亂(陳同/父文)猶未也論帝
大節有可言者馬嵬之命雖不受於前靈武之勸何遽
從於後已不能免叛父之譏至於畏輔國握兵而刼遷
上皇之罪不敢問(上皇居興慶宫庚子七月輔國與張/后諌矯上語遷西内上欲誅之畏其)
(握兵不决輔國本東宫小/臣委以兵柄反被鉗制)畏張后悍戾而問安西内之
禮不敢行(辛丑端午山人李唐見上抱㓜女曰朕念之/卿勿怪唐曰上皇思陛下想亦如是上泣下)
(畏張后不/敢詣西内)遂致上皇竟以憂崩(壬寅三/月甲寅)帝徒以哀慕而
殁(三月/丁卯)無補於孝子之事矣同日之内張后子母(后子/越王)
(係兖/王侗)皆戮於輔國之手(輔國與后晚有隙元振附輔國/上疾后使太子殺輔國言其與)
(元振為亂太子不可后召係謀之元振知/以告輔國遂遷后别殿上崩殺其子母)嗚呼以一人
之身上不保其父中不保其身下不保其妻子近小人
之禍其烈如此可不戒哉輔國隨亦為盗所殺竊其首
一臂而亡(十月代宗以輔國有殺張后功不欲/顯誅使俠者入第刺殺抵其首溷中)代宗(武/帝)
豫(初名俶肅宗長子壬寅四月即位癸夘/廣徳二永㤗一大厯十四在位十七年)涖政之初再
復東京(壬寅十月先是庚/子思明復陷東京)朝義授首大河南北復為唐
土要多僕固懷恩之功也(壬寅十月命雍王适元帥僕/固懐恩副之及回紇等兵十)
(萬發陜州擊賊横水賊陣不動鎮西節度使馬璘单騎/突陣奮擊大軍乘之朝義大敗走懷恩進克東京及河)
(陽城又追敗朝義衡州懐恩子㻛又敗之於貝州又與/回紇敗之於下博朝義走莫州圍之其將田承嗣説朝)
(義親往豳州發兵救莫既去承嗣即以城降送其母妻/子於官軍瑒等又追及之遂溢林中癸夘正月李懷仙)
(取其/首獻)獨惜夫輕聼懷恩之奏用賊將薛嵩田承嗣李懷
仙李寳臣四節度分帥河北自為黨授(河北既平懐恩/恐賊平寵衰奏)
(以朝義降將薛嵩為相衛邢洺貝磁六州節度田承嗣/為魏博徳滄瀛五州防禦使李懷仙偽故地為幽州盧)
(龍節度使及成徳李寳臣/分帥朝廷厭興苟授之)與山南梁崇義淄青李正己
結為㛰姻互相表裏其後各廣土地根據盤結自署官
吏不供貢賦一付姑息不能復制名為藩臣實皆蠻貊
異域焉(正己初有淄青等十州後平李靈曜又得曹僕/等十州擁兵十萬雄據東方  田承嗣據魏博)
(相衛洺貝澶七州義李寳臣據恒易趙定深冀滄七州/各兵五萬  梁崇  據襄鄧均房復郢六州兵二萬)
再誤於辛雲京以疑貳致讒使懷恩寃抑莫訴卒引冦
反噬(初懐恩受詔與囘紇相見太原河東節度辛雲京/疑司汗懐恩壻恐合謀為患閉城不犒師及賊平)
(詔懐恩送可汗又閉城不相聞懐恩怒具表不報雲京/又結中使言懐恩囘紇連謀反懐恩上書自訟遣使慰)
(諭欲入朝為副將所/制不果癸夘秋遂反)故安史之亂初平而四裔之患隨
至吐蕃入長安上有陜州之幸(癸夘十月長安一空子/儀引三十騎收兵四千)
(泣諭將士共雪國耻百姓紿之日令公自商州將大軍/至虜遁十二月子儀迎上還長安曰用卿不早故及此)
懐恩兩引外冦遂有奉天之迫涇陽之圍(甲辰八月懐/恩引囘紇吐)
(蕃入冦適子儀自河中入朝命鎮奉天十月迫奉天忽/遇子儀大軍驚愕涉涇而遁  乙巳九月懐恩復誘二)
(冦至懐恩暴疾死鳴沙十月二冦合圍涇陽以懐恩死/争長分營子儀單騎見回紇責之且説襲吐蕃吐蕃遁)
(去追殺/萬計)所幸子儀精誠威信戎狄懾服有以辦懐恩而
使王室之再造也大抵帝仁而不武委靡太過剛㫁不
足權歸閹官程元振用事(壬寅代輔國判/元帥府司馬)來瑱以宰相
遇讒致死(癸夘􁋟初在襄陽拒元振/請托及相誣有怨言賜死)李光弼憤欎竟殞
其生(元振忌諸將功欲害之故土蕃入冦徵兵光弼等/畏不至又不敢朝諸將遂不復禀令光弼愧恨卒)
郭子儀擯廢家居不保丘壟(盜發子儀父墳元振朝恩/離搆百計罷副元帥遂上)
(肅宗詔書自明/方悔悟眷禮)委魚朝恩之専既為觀軍容使而總禁
兵(癸/卯)復判國子監而掌文教(丙午常衮諌不納朝恩僅/能執筆釋章句遽自謂才)
(兼文/武)元振竟以掩蔽虜冦幾亡社稷甫削官放逐(癸夘/冬常)
(博柳伉奏元振専權妬忌吐蕃入冦不/時奏狼狽出幸詔削官歸田流死於道)朝恩勢傾中外
政有不預聞者輙怒曰天下事有不由我耶上始不堪
乃與元載謀誅之(庚戌/三月)元載竊居相位十有六年政以
賄成僣侈無度既誅朝恩驕奢彌甚始正典刑(丁巳伏/誅籍胡)
(椒八百斛他物稱是臨刑請主者快死曰相公/須受少汙辱脱穢襪塞其口殺之并誅其妻子)葢皆已
晚矣至於理財也以劉晏第五錡管鹽鐵猶為不足(壬/寅)
(晏戸侍充轉運鹽鐵等使/錡榷鹽收緡錢十餘倍)稅青苗錢(甲辰稅錢紿百官/俸祖農調廢始以)
(畆定稅歛以夏秋至是國用/不足不及秋苗方青即征之)取畿内麥(乙巳五月第五/錡請十畆稅一)
於崇佛教也置百髙座講仁王經(九月以星變外冦置/座資政西明寺冦迫)
(京畿方/罷講)作章敬金閣等寺(丁未造章敬寺毁曲江及/華清宫給費萬億造金閣)
(寺五臺山鑄銅塗金為瓦費巨億王縉/給中書符令僧四方求利營之)廣度僧尼(戊申/度千)
(人/)出盂蘭盆褒贈亡僧(戊申贈章慶僧不空官/卿監爵國公卒贈開府)于時三相入
侍多談佛理中外相化廢人事而奉佛法刑政日紊唐
室大壞決於此矣(元載王縉杜鴻漸皆好佛奏國家運/祚皆宿植福業故安史有子禍懷㤙)
(病死二冦木戰/而退上遂深信)
　
　
　
　
　
　
　
　
　
　史纂通要卷十五
欽定四庫全書
　史纂通要卷十六
　　　　　　　　　　　　元　胡一桂　撰
　　唐(下/)
德宗(文/帝)适(代宗長子己未五月即位庚申建中/四興元一貞元二十在位二十六年)即位之
初罷貢獻罷黎園使(及樂工三百/人餘隷太常)却祥瑞却金銀貢器
岀宫人(三百/人)放舞象鷹犬(放象三十/二荆山)減乗輿服御禁奏
置寺觀度僧尼罷㩁沽以沙宛豕三千給貧民減常貢
錦千疋服玩數百事又詔財賦皆歸左藏不朞月間善
政迭出四海之内聞風振悚李正己畏上威明獻錢三
十萬(己未六月獻崔佑甫請遣使慰勞淄青將/士因以賜之正己慙服以為太平可望)崔寧在
蜀専恣一日來朝(寧强恣十年朝廷/患之莫能易始朝)淄青軍士至投戈
相顧曰明天子出矣吾屬猶反乎皆崔佑甫為相務崇
寛大故當時政聲藹然以為有貞觀之風不幸賢相云
亡(己未六月相/庚申六月卒)楊炎獨任多更佑甫善政務行元載舊
事(初佑甫薦炎後獨相紛/更案徳載故復行其事)既以私意譛殺劉晏天下駭
惋(庚申七月李正/己表訟其事)已而楊炎將誅盧把用事(辛酉二月/杞相奕之)
(子守虢州言官豕害民上曰徙沙宛杞曰同州亦陛下/百姓食之便上曰守虢憂他州相才也大用之把鬼兒)
(藍色多詐不情十月貶/炎崖州司馬殺於道)以疑似離間羣臣而固寵以嚴
刻勸上行之而中外失望於是復㩁酒沽(壬/戌)借商錢(時/兩)
(河用兵缺乏凡商錢出/萬緡者悉借其餘供軍)括僦櫃質錢(僦即就反賃也櫃/求位反匣也凡蓄)
(錢帛粟麥者四取/其一百姓罷市)増天下税及鹽錢(淮南陳少㳺奏本/道税錢毎千請増)
(二百詔諸道如之/鹽每十亦増百錢)茶􁇀竹木有税(已上/壬戌)間架陌錢有法
(癸亥趙賛乞行毎屋兩架為間上二千中一千下/五百公私貿易毎千錢官留五十他物約錢為率)苛政
日増民不堪命于時方鎮怙疆李惟岳以成徳叛三年
矣田悦李正己梁崇義相挻而動(辛酉正月李寳臣卒/子惟岳求繼襲不許)
(自為留後田悦為請節又不許悦遂與李正/己約惟岳勒兵拒命復與梁崇義遥相應援)正己之子
納又以青州叛(刺/史)乃命朱淊討惟岳(淊盧龍/節度使)雖幸王武
俊斬惟岳以降(壬戌正月武俊/惟岳將易定平)未幾武俊亦叛恒冀朱
淊叛幽州(並壬戌/四月)命李希烈討納(七/月)而希烈又叛反與
納共謀襲汴四盜(淊悦武/俊納)各自稱王共推希烈為帝株
連半天下帝乃信盧把之奸邪傾陷遣太師顔真卿詣
許州宣慰詔下舉朝失色公年已八十矣乗驛即行守
節不屈竟為希烈所害徒失元老為國家羞(癸亥希烈/陷汝州上)
(問計於把杞曰誠得儒雅重臣宣慰不勞而服真卿三/朝舊臣真其人上乃命詣許州乗驛至許欲宣詔㫖希)
(烈使飬子千餘嫚罵拔石擬之公足不移色不變希烈遽/以身蔽之適四盗奉表稱臣希烈召公示之曰四王遣)
(使云云公曰此乃四凶何謂四王相公不自保重乃求/與亂賊同覆㓕耶他日又使四使誘公公叱曰汝知有)
(罵禄山死者顔杲卿乎乃吾兄也吾豈受汝誘脅乎希/烈乃使甲士十人守公於館掘坎欲阬之真卿怡然曰)
(何必多端亟以一劒相與豈不快心耶甲子希烈弟從/朱泚敗伏誅希烈怒遣使至蔡州殺公遂縊殺之後改)
(𦵏顔如生/握拳透𤓰)踰年希烈圍襄王師不利(癸亥神䇿宣武/二將大敗奔散)詔
涇帥姚令言救襄令言至京又叛(十月引五千兵至京/以櫔食菜餤犒師衆)
(大怒迫/令言反)迎立朱泚據有京城(令言謂朱太尉閑居請奉/為主是夜列炬傳呼入宫)
(源休勸泚僣號國號秦又勸戮王子王/孫七十七人以絶人望在京宗室無遺)帝幸奉天(賊斬/關入)
(上乃與妃嬪自苑北門出幸奉天左金/吾大將軍渾瑊至瑊有威望衆心恃之)泚遣鋭兵三千
襲帝司農卿叚秀實慮奉天守備單弱倒用司農印詐
姚令言符追還(泚遣涇原兵馬使韓旻將兵既發叚秀/實與孔目官岐靈岳詐符追旻還泚令)
(言大驚岐靈岳獨承/其罪死不以累秀實)泚議僣帝事秀實又奪源休笏奮
前大罵撃泚泚濺血洒地秀實竟以身死之(同日泚召李/忠言源休姚)
(令言及公議稱帝事公奪休象笏唾泚面大罵曰狂賊/恨不斬汝萬叚豈從汝反耶左右争前殺之上聞涕泗)
(乆/之)未幾泚攻圍奉天經月(三十三日初庚申術士桑道/茂言陛下數年有離官之厄)
(奉天有天子氣宜髙大城為備及攻急上與渾/瑊對泣一日攻門自夘至酉㳺瓌與瑊血戰退)雲梯之
急賊已登城將士疲餒頼渾瑊撫諭激以忠義鼓譟力
戰賊乃引退(十一月泚造雲梯容五百人瑊預鑿地施/薪油待之瑊中流矢戰不輟㑹梯一輪偏)
(陷不前火出地中/梯人灰燼乃退)入夜復至矢墜御前三歩微李懷光
山東數千里赴難一戰而勝城不守矣(矢墜上大驚懐/光兵至敗泚兵)
(乃遁衆謂三日/不至城不守矣)大勲未賞遽信盧杞奸謀使懷光咫尺
不得一見怏怏亦叛(初懷光聲把罪俟見上請誅之把/白上懷光兵威已振當席卷滅賊)
(若入朝賊得為計上/可之懐光大恚恨)與泚連兵於是又有山南之幸(甲/子)
(二月幸/梁州)尚頼陸贄盡心於内論諌數十百篇陳時病本
仁義興元一詔(甲子/正月)疆藩革心(武俊田悦李納見赦令/皆去王號上表謝罪)
士卒感泣(山東宣赦/士皆感泣)李晟渾瑊戮力於外(癸亥十一月/晟神䇿行營)
(節度入援兵僅/四千旬月萬餘)晟以孤軍處二彊冦之間壹以忠義感
激流涕誓衆决志平賊(甲子三月韓游壊戴顔休駱元/光尚可孤皆受晟節度軍大振)
懷光既遁(遁河中乙丑八月/馬燧誅之河中平)渾瑊進屯奉天與晟東
西相應收復京城誅夷元惡(瑊副元帥甲子五月復京/師六月涇卒殺令言降泚)
(將斬/泚降)還奉宗廟(六月上發梁/兆七月至京)而李抱真又説降田悦武
俊納等遂與武俊敗朱淊于貝州(癸亥冬抱真使賈林/説降三人外事朱淊)
(而已甲子三人見赦去號謝罪三月田悦為姪緒所殺/四月以緒嗣節度五月抱真武俊敗淊淊奔范陽明年)
(夏/死)李希烈(壬戌十/一月反)雖陷襄城(癸亥/十月)據汴(十二/月)僣位(甲子/正月)
(國號/楚)未一年敗逃而汴州平(十一月劉洽平/汴州希烈遁蔡)才數月族
誅而淮西又平(丙寅四月希烈日蹙會疾大將陳仙竒/使醫毒殺族之以降七月賊兵馬使呉)
(少誠殺仙/竒自立)妖氛既埽方隅粗定亦云幸矣謂宜懲創更
化可也然帝素性猜疑惟知恕己當逃難之時乃謂播
遷為天命謂待人反失推誠謂諌官歸過於朕躬謂羣
臣不可倚仗(癸亥與陸贄語及亂曰此亦天命非由人/事又謂所致患害其失反在推誠多被奸)
(人賣弄又謂諌官歸/過朕躬以自取名)謂佑甫為有短(上與泌論佑甫𥚹/急朕嘗知其短而)
(䕶/之)謂公輔為賣直(甲子上長女長安主卒欲造塔厚𦵏/公輔諌上曰費甚微但欲指朕過賣)
(直耳罷/為庶子)謂蕭復為輕己(復嘗與把同奏事杞順上㫖復/正色曰把言不正上愕然退曰)
(蕭復輕我由是踈之/出為山南諸道安撫)至用延賞私怨奪李晟兵符(丁夘/上以)
(晟社稷功尤不能容張延賞與/晟素有隙揣上意毁之罷兵柄)信延齡譛謀罷陸贄相
位(辛未相贄甲戍罷贄疾裴延齡/奸詐延齡日短贄於上故罷)至於盧把則不覺其
奸邪儻非袁髙駁制幾至再用(上論把忠清强介人言/奸邪朕獨不覺李泌曰)
(陛下不覺此所以為奸邪癸亥冬懐光奏貶新州司馬/乙丑量移吉州長史未幾用刺饒州袁髙駁制改灃州)
(别駕/死)於延齡則甘受其譎詐儻非陽城慟哭欲裂其麻
必至為相(諌議大夫陽城䟽延齡奸詐且曰若以為相/當取白麻裂之慟哭於廷卒不得相而死)
自陸贄既免宰相惟取充位奉行文書而所倚任者延
齡齊運渠牟執詣等(丙子李齊運禮部尚書無學暗大/體阿謏而已韋渠牟補闕憸巧中)
(意一時浮競争出其門韋執詣側/媚得幸王叔文與善擢同平章事)皆權傾中外竇文場
王希遷霍仙鳴之徒則以刑餘典軍(甲子以文場監神/策軍希遷監右廂)
(兵馬始令宦官分典禁旅丙子/以丈場仙鳴皆為神䇿中尉)且因奉天窘乏屬意聚
歛創㩁茶法(癸酉初税茶歲/收四十萬緡)置負賸庫(癸酉延齡奏天/下宿負八百萬)
(緡拆為負庫收諸州抽貫錢三百萬緡為䞉庫呈様物/三十萬緡為季庫帛以素出以色入者為月庫以掌之)
(其實皆取常賦支用未盡/者張虚數惑上初無増也)立宫市肆(先是宫中市物官/吏主之随給其直)
(今官官領之謂之宮市抑買不估又所與皆故衣敗繒/不可用置白望數百人閱所賣取之至有空手㱕者)
李兼在江西則有月進韋臯在西川則有日進裴肅以
刺史進奉而擢觀察(肅在常州賣薪/炭案紙進奉)嚴綬以幕僚進奉
而擢刑部(宣歙劉賛卒綬傾/軍府進奉並丙子)聚歛之臣充斥内外獨於
待方鎮也銷剛為柔刓方為圓威令竟不可復伸(乙丑/李方)
(榮逐節度使劉士寧竟以為留後丙子上不欲生代節/度使令自擇行軍司馬為儲帥庚辰山南節度使于頔)
(専恣凡奏請一一從之甲申昭義節度使李/長榮卒上遣中使就軍士所附者即授之)是以范氏
之論曰帝粃政最多而大弊有三一曰姑息方鎮二曰
委政宦人三曰聚歛貨財唐之亡卒坐此三者矣順宗
(安/帝)誦(徳宗長子乙酉正月即/位乙酉永貞元僅八月)帝不幸寢疾踐祚奸邪肆
志近習弄權王伾王叔文李忠言牛昭容之徒用事於
内韓㤗柳宗元劉禹錫等采聼於外(上為太子時翰林/待詔王伾善書山)
(隂王叔文善碁俱侍叔文詭譎伾依之宻與翰林學士/韋執詣陸淳吕温李温儉韓曄韓㤗陳諌柳宗元劉禹)
(錫等定為死友凌凖程异等又因以進既即位伾散騎/常侍叔文起居舍人叔文依伾伾依宦官忠言忠言依)
(昭容牛氏毎事叔文可否然後宣中書/執誼承行㤗等采聼外事謀議倡和)帝乃能因韋臯
表請委政冢嗣以安社稷足為賢矣(六月臯表陛下哀/毁成疾請令太子)
(監政從之八月遜位臯又上牋/太子極言叔丈等奸邪亂國)憲宗(神/帝)純(順宗長子乙/酉八月受禪)
(丙戌元和十五/在位十五年)首用忠良以杜黄裳為相(乙酉六月/監政時)而
裴垍李藩李綘裴度諸賢相繼進用斥逐羣小王伾叔
文既貶(八月伾開州司馬死/叔文渝州司馬賜死)其黨韓㤗之徒再行罷遣
(九月㤗䖍州曄饒州宗元柳州禹錫朗/州諌台州凖連州异郴州皆貶為司馬)自貞元十年以
來朝廷威福日削方鎮浸横天下之為節度者十五而
縣官賦入止東南八道帝慨然發憤志平僭亂黄裳首
請以法度裁制卒能命將興兵削平醜逆(丙戌黄裳請/裁制藩鎮上)
(始用兵討蜀以至威/行兩河黄裳啓之也)誅惠琳於夏綏(乙酉冬夏綏韓全/義入朝勒致仕楊)
(惠琳知留後反丙戌三月兵馬使/張全金殺惠琳以降夏州遂平)擒劉闢於成都(乙酉/東川)
(韋臯薨副使闢自為留後丙戌春反衆議難收黄裳獨/謂取如拾芥薦高崇文討之九月擒送京師斬之蜀平)
執李錡於浙西(錡淄川王五世孫徳宗以奉獻昵之後/節度鎮海丁酉九月反命王鍔討之其)
(將張子良執/獻父子腰斬)縛從史於昭義(己丑成徳王士真卒子承/宗立九月反昭義盧從史)
(請討之遂命吐突承璀致討從史反與承宗通/謀裴珀使承璀誘之執送京師貶驩州司馬)受田興
之歸於魏博(壬辰秋田季安卒子懐諌㓜自立軍亂以/牙將田興知軍事興以六州歸有司請官)
(吏于朝詔拜節度賜名𢎞正自承嗣至懐諌四世四/十九年不沾王化李綘言一旦來歸刳河朔腹心)最
後淮西之役盜發都邑屠害元臣帝不為之懼高霞寓
大敗鐡城帝不為之沮師老財匱諌止紛然帝不為之
動謂用裴度一人足以破賊其後度請親往督戰李愬
果以雪夜入蔡擒呉元濟而淮西平(甲午秋彰義呉少/陽卒子元濟匿䘮)
(立反蔡州李吉甫請討之十月吉甫卒悉以兵事委宰/相武元衡乙未六月李師道謀緩師伏盗刺殺元衡撃)
(傷中丞裴度首上相度曰用度一人足破二賊丙申六/月霞寓與元濟戰鐡城大敗僅身免丁酉厯四年宰相)
(李逢吉等言師老財匱欲罷兵上問度自請督戰八月/赴淮西十月愬用所得賊將李佑䇿以大雪夜半乗虚)
(直抵蔡城擒元濟檻送京師斬之/年二十五度入城宣慰愬晟子也)明年成徳王承宗質
子獻地(戊戌四月魏博送二子及/徳棣二州圖印至京師)范陽劉總専意歸朝
(四月幽州大將譚忠/説總總泣拜遂歸朝)又明年淄青函李師道父子首以
獻(己亥二月李愬田𢎞正討師道其兵馬使劉悟捕師/道與二子斬之函首送𢎞正營淄青等十二州皆平)
於是天下深根固蔕之盗皆稽顙入朝百年之憂一旦
涣然唐之威令幾於復振(自廣徳以來垂六十年河南/北三十餘州自除吏不供賦)
(至是盡/遵約束)夫何世難漸平侈心遽生以諌脩麟徳殿之故
左遷奉國文悦於是浚龍首池起承暉殿而土术浸興
矣(戊戍二月命六軍脩殿統軍張奉國大將軍李文悦/以外冦初平營繕太多白度言之上怒左遷二人)
奸邪皇甫鎛程异揣知上意數進羡餘以供用度徼寵
並相(鎛戸侍判度支使异衛尉鹽鐡使進奉有寵戊/戌秋並相朝野駭愕負販亦嗤之己亥夏异卒)雖
裴度進諌反以為朋黨而不省録矣(度耻與小人同列/求退不許復上䟽)
(諌以為/黨不聼)求靈草於天台以方士柳泌為刺史(戊戍冬上/好神仙鎛)
(薦山人柳泌能合藥泌言天台多靈草為長吏乃可求/遂拜賜紫諌官争之上曰煩一州能使人主長生臣子)
(何愛遂/無敢言)迎佛骨於鳯翔貶諌臣韓愈於潮州(十二月功/徳使言法)
(門寺佛骨三十年一開則歲豐人安明年應開請迎之/己亥正月至京師留禁中三日厯送諸寺王公士庻奔)
(走瞻奉有竭産充施然香臂頂刑侍韓愈表諌貶潮州/按貞元六年庚午二月徳宗詔出岐山無憂王寺佛指)
(骨迎致禁中又送諸寺傾/都施財鉅萬厥有家法矣)是時李綘去位已五年而吐
突承璀方貴寵用事(先是甲午綘屢以足疾辭罷為禮/書上欲相綘先出承璀欲召承璀)
(先罷綘相承璀遂/復為左神䇿都尉)至是鎛引令孤楚為相而裴度崔羣
皆為所逐(己亥鎛楚擠度出之四月度罷七月楚相十/二月又逐羣中外切齒於鎛矣度羣皆䟽鎛)
(奸邪反/為所逐)君子小人不能以兩立上亦以餌柳泌金丹之
劑躁怒妄殺卒死於宦者陳𢎞志之手而人莫之知也
哀哉(己亥秋上餌柳泌金丹多躁宦官獲罪多死人人/危懼庚子正月𢎞志弑逆其黨但云藥發而崩)
孫氏曰帝中智之資可上可下之主世難則能用忠良
時平則専悦邪侫用忠良者欲以成己之事故能平天
下悦邪佞者欲以成己之欲故亦能殺其身(之翰/唐論)南宫
氏曰史稱帝剛明果斷果斷或有之亦不過討蔡事若
夫不屈於慾者之謂剛不昬於物者之謂明帝正坐乏
此所以貪聚歛而近小人迎佛骨而拒忠諌也而謂剛
明者如是哉𫝊曰素絲無常惟所染之憲宗有焉𢎞志
弑帝於是梁守謹王守澄等殺承璀而以太子即位是
為穆宗(承璀謀立澧王惲守謙/等故先殺之而立太子)尹氏曰春秋之法君弑
賊不討則深責其國為無臣子穆宗是時年已二十有
六宰臣乃皇甫鎛令狐楚輩曽不能究詰討賊尚得為
有臣子乎范太史曰其後宣宗追怨穆宗以為預謀其
信然耶於鎛楚乎何誅穆宗(文/惠)恒(憲宗第三子庚子元/和一辛丑長慶四在)
(位五/年)嗣位之初僅有貶皇甫鎛(貶崖州司戸市井/相賀其年死嶺南)杖殺
柳泌二事(並閏/月)畧快人意然身處諒隂柩方在殯不能
明詔公卿推舉罪人遽與羣臣釋服盛陳倡優雜戯觀
角觝(二月御樓陳戯/幸神䇿觀角觝)屢開大宴(六月太后移居興慶宫/大宴南内七月永安殿)
(新成大宴觀百戯重陽/大合樂召外鎮大宴)浚魚藻池(八月役神/䇿二千人)幸華清(十/一)
(月/)縱獵擊鞠(十二月獵城南城/西苑北擊鞠神䇿)恣情棄禮遊戯無度宰
相蕭俛叚文昌崔植杜元頴(俛楚同年進士薦為相/元頴如晦孫詞臣驟遷)皆
無經國逺略以兩河初定直謂太平遽進銷兵之請(俛/文)
(昌勸銷兵上荒宴從之諸鎮/兵毎歳百人限八人逃死)未幾朱克融(淊/孫)囚張𢎞靖
而以幽州叛(𢎞靖在河東得衆盧龍節度劉總舉自代/使克融送之京乆覊假丐衣食宰相不省)
(及除𢎞靖幽州勒克融歸驅使遂怨憤/辛丑七月軍亂囚𢎞靖推克融為留後)王庭湊殺田𢎞
正而以成徳叛(成徳王承宗卒承宗武俊孫士真子朝/廷以魏博田𢎞正鎮之七月都知兵馬)
(王庭湊武俊飬子/殺𢎞正自稱留後)史憲誠迫死田布而以魏博叛(壬寅/二月)
(庭湊殺𢎞正詔以𢎞正子涇原節度田布為魏博節度/使討庭湊初布善魏牙將史憲誠至是寄以心腹史蓄)
(異志離間軍情㑹庭湊圍深州牛元冀詔分魏博軍救/之布軍潰獨與中軍八千還魏議出兵軍情變布即作)
(遺表自殺衆推憲誠/詔為魏博節度使)雖以諸道十五萬之衆裴度元臣
宿望烏重𦙍李光顔當時名將以討之(討克融/庭湊)踰年竟
無成功良由銷兵之後軍士多竄山林為盗反為賊用
諸道兵既少臨期召募烏合既不足以克敵而節度有
監軍偏師亦有監陣(中/使)以撓之裴度所奏軍事元稹(翰/學)
魏𢎞簡(樞/宻)又多從中沮撓此其所以無成功也及憲誠
亂作朝廷竟不能討遂并克融庭湊皆以節鉞授之雖
命韓愈宣慰責庭湊出元翼而深州終莫能有(壬寅春/庭湊圍)
(深州不得已以庭湊節度成徳以兵侍韓愈宣慰衆/皆危之愈竟折服庭湊許出元翼大將臧平舉城降)由
是再失河朔元和之功於斯而墜帝亦以服金丹之劑
不旋踵而物故矣(甲辰/春)敬宗(愍/帝)湛(穆宗長子甲辰正月/即位乙巳寳厯二在)
(位三/年)涖政之初雖知李紳遭謗以貶竟不能召(甲辰正/月逢吉)
(攝冡宰忌紳譛毁言初不欲立上貶端州司馬翰學韋/處厚獨言紳為逢吉陷上悟會禁中得紳請立已䟽悉)
(焚譛書後有/言者不復聴)雖用裴度李綘之賢終被沮撓(穆宗癸卯/度出鎮不)
(帯平章逢吉謗出之甲辰六月上見奏狀無平章事韋/處厚言逄吉所沮遂加平章丙午正月請朝逢吉大懼)
(二月竟授司空平章事乙巳四月李綘左/僕射十月逢吉誣以足疾授少師分司)李逢吉以一
小人用事八關十六子交結附麗妬賢嫉能朝政竟為
之濁亂(甲辰正月逢吉攝冡宰鄭注得幸王守澄逢吉/遣從子訓賂注結授守澄肆志無憚其黨有張)
(又新李續張權輿劉栖楚李虞程昔範姜洽及訓八人/傅㑹者人八人皆任要劇人目為八關十六子凡求請)
(先賂關子後逹逢/吉無不得所欲者)雖韋處厚好善惡惡多所匡救宏益
(乙巳處厚/迁承㫖)終莫能以勝其黨與之衆帝於聼納雖亦有
足稱者如從李程之諌而罷營殿(甲辰五月丞相程諌/請囘木石奉山陵從)
(之/)感處厚之言而賜錦綵(十/月)徳裕不奉造盤絛之詔(絛/他)
(刀/反)處厚不奉徵鷙綾錦之命裴度諌洛陽之巡皆為之
寢罷(九月詔浙西造盤絛撩錦千疋李徳裕不奉詔随/罷乙巳十二月急詔宣州徵鷙揚益兩浙索竒文)
(綾錦處厚不奉命即止自即位以來决意欲幸東都諌/皆不聼丙午度從容言宫室荒圯宜假歲月修葺然後)
(可行曰如卿/言不往亦可)似此非一方之徳宗拒諌豈不優哉失在
於㓜年不親師傅以化奢侈是以嗣位甫及易月忘哀
宴樂昵比小人遊戯無度賜予無節撃毬手搏甘為下
流之態性復𥚹急捶撻宦人夜獵還宫酒酣入室滅燭
之變身死於劉克明等之手可謂自貽伊慼者矣(丙午/十二)
(月夜獵還宮與宦者劉充明蘇佐明等/飲酣入室更衣燭忽㓕克明等弑室内)克明既行弑逆
矯制立絳王悟王守澄等誅克明殺悟立江王涵是為
文宗吁(此下増/廣通略)元和之禍穆宗失賊不討故羣閹狃於
為逆卒不能免於其子且二三日間宦者三易君而宰
相曽不預謀以裴度身為上相處之猶如此唐之紀綱
蔑有存者矣文宗(獻/帝)昻(初名涵穆宗第二子丙午十二/月即位丁未太和九開成五在)
(位十/四年)恭儉儒雅出於天性即位之初勵精求治去奢從
儉出宫人(詔非有職掌者/出三千餘人)放鷹犬(五坊量留校/獵外悉放之)省教坊
等冗食千二百餘員罷組綉彫鏤之物遵用舊制竒日
視朝輟朝放朝並用偶日(矯敬宗/之失)中外相賀以為太平
可冀(皆即位/初月)大厯以來節度多出禁軍忠武王沛卒廷
臣始奏以太僕高瑀代中外又相賀曰自今債帥鮮矣
(丁未夏大厯來禁軍皆倍息稱貸富室賂中尉求節度/動億萬計随厚歛以償執政不得預至是始從裴度韋)
(處厚/之請)當是時裴度韋處厚相(丙午裴攝冢宰/處厚平章事)使信任責
成誰曰不可奈何雖虛懷聼納而不能堅决議事已定
尋復中變史稱其仁而少斷可謂一言以蔽之者矣已
而朋黨相軌而邪正莫辨宦官縱横而制御無方朋黨
之隙始於牛僧孺李宗閔之對䇿(憲宗舉直言僧儒宗/閔對䇿譏切宰相李)
(吉甫吉甫/徳裕父也)成於揚汝士之掌貢舉(穆宗試士考官汝士/等私宗閔壻徳裕上)
(言汝士宗閔等皆貶自是/宗閔僧儒與徳裕分黨)及是裴度薦相徳裕而宗閔
有宗人助先相(己酉/八月)未幾宗閔復薦僧儒相(庚戍/正月)共排
徳裕徳裕節度西川宻奏邊防籌略僧儒居中沮之(辛/亥)
(徳裕奏收復維州陳出師之利僧儒沮之詔還吐蕃/吐蕃盡殺降人甚慘上亦尋悔於是尤僧儒召徳裕)而
憾益深於是上罷僧孺(壬子十二/月出鎮)相徳裕(癸丑/二月)而宗閔
亦罷(六/月)踰年徳裕復以諌用李訓罷(甲寅十月訓守澄/謀召宗閔罷徳裕)
而宗閔再相(十月乙夘鄭注求省官不許毁之/六月貶刺明州八月貶潮州司户)前後四
十餘年兩不相下然牛黨多小人李黨多君子帝竟不
能辨致使李訓鄭注用事凡不附己者皆指為牛李之
黨而逐之(訓注忌徳裕宗閔之寵凡嘗所惡/者皆以為黨人逐之班列幾空)人人駭慄
連日霧晦帝乃歎曰去河北賊易去朝廷朋黨難無補
於事矣宦官之禍始於明皇(高力/士)盛於肅代(李輔國程/元振魚朝)
(恩/等)蔓延於徳憲(竇文埸霍仙/鳴陳𢎞志等)兵柄在手輙行弑逆劉蕡
對策極陳其禍且曰誠能掲國權以歸相持兵柄以歸
將則行無不孚矣考官畏避竟不敢取(戊申三月上親/策賢良昌平劉)
(蕡對切直考官馮宿歎服畏宦官不敢取時裴休李郃/杜牧二十二人中等郃曰劉蕡下第我輩登科能無厚)
(顔上䟽乞回臣所受官旌蕡/不報蕡由是終柳州司戸)上乃以宋申錫為相謀芟
夷之道申錫引王璠為京兆尹喻以宻㫖反為璠所賣
竟譛貶以死(上見憲敬弑逆黨猶在守澄尤横謀之申/錫庚戍七月相引璠喻㫖反告守澄注二)
(人以上弟漳王湊賢令人誣申錫謀廢立上信之怒守/澄即欲屠其家馬存亮固争遂貶湊縣公申錫開州司)
(馬卒/貶所)於是又謀之李訓鄭注(訓初名仲言逢吉從姪隂/險善謀注以方技依李愬)
(見知監軍守澄訓見注注介之謁/守澄守澄即以注術訓經義薦帝)𢎞志守澄先後伏誅
元和逆黨略盡(陳𢎞志弑憲宗時為山南監軍乙卯九/月訓謀召之至青泥驛封杖殺之十月)
(先除守澄觀軍容奪兵權至是遣中使就第酖之訓注/本因守澄進人皆快守澄之死而疾訓注之隂狡也)
注又謀奏請中尉以下盡送守澄𦵏以鳯翔親兵入䕶
(注乙夘九月/出鎮鳯翔)闔門悉誅訓慮注得以専功乃先為石榴
甘露之謀此乃小人行險僥倖之術幕起兵露仇魚未
殱而兩省金吾百司吏卒及販賣其中死者凡一千六
百餘人宰相王涯賈餗舒元輿等與訓皆腰斬於獨柳
之下注亦斬于鳯翔矣(乙卯十二月訓奏甘露降金吾/左仗石榴樹上命仇士良魚志)
(𢎞帥諸宦者往視既至風動幕起執兵者衆驚奔告變/土良等反縱神策兵出閭討賊死者千六百餘人士良)
(誣涯等同反以訓為首引王涯王璠羅立言郭行餘賈/餗舒元輿李孝本八族獻廟腰斬親屬孩穉無遺又斬)
(注鳯翔/滅其家)羣閹且知上亦預謀出不遜語上慚懼閔黙自
是天下事皆决北司迫脅天子下視宰相陵暴朝士當
時李石為相(時鄭覃/同相)忘身徇國紀綱粗植已為仇士良
所深惡遣盗射傷至斷馬尾(戊午正月入朝中途射傷/馳歸又邀撃坊門斷馬尾)
(僅得/免)石懼辭位上蔑如之何也末年自比周赧漢獻且
有赧獻受制强諸侯今朕受制家奴之語泣下沾襟曽
幾何時而物故矣悲哉(庚申正/月帝崩)帝崩仇士良矯廢太子
(初立敬宗子陳王成美為太/子士良以立不自已廢之)立頴王為皇太弟即位是
為武宗(肅/帝)炎(穆宗第五子庚申正月即位/辛酉會昌六在位僅六年)帝英敏特逹
雄謀獨斷自相徳裕一意委任故能振已去之威權克
上黨(即澤路癸亥昭義劉從諌卒姪稹自立徳裕奏命/河北三鎮討之成徳王元逵魏博何𢎞敬皆聼命)
(與河中陳夷行河陽王茂元河東劉沔協力致討甲子/八月稹窮蹙其謀主郭誼梟稹首滅其家自贖五州平)
(并誅/誼)取太原(甲子河東都將弁逐李石二月河東軍戍/榆社者擁吕義忠自取太原禽弁盡誅亂)
(卒/)皆易於反掌自穆敬以來河朔三鎮相繼再叛藩臣
桀鷔亦為己甚至是招諭討亂既悚息聼命毎遣使至
面諭禍福竟不敢有異志禍亂略平紀律再張徳裕功
業卒為晚唐賢相大中以後無能繼之者然亦帝之明
於知人有以致之也獨惜帝於仇士良雖不能無援立
之功然陵迫先帝殺二王一妃四相貪酷二十餘年典
刑亦所當正顧乃封國公寵觀軍容使之從容致仕死
後有發其藏兵數千乃削官籍貲晚矣(甲子六月死初/士良請老其黨)
(送歸第士良教以固權寵之術曰天子不可令閑常冝/以奢侈娯其耳目無暇更及他事然後吾輩可以得志)
(慎勿使讀書近儒生見前代興亡知憂懼/則吾輩䟽矣其術如此其黨拜謝而去)若夫躬受法
籙(庚申九月召道士趙歸真等八/十一人禁中修籙親受籙馬)築望仙觀(乙丑五月/作于神䇿)
(軍/)立崇𤣥館學士(十月拜衡山道士劉𤣥静/銀青光禄崇𤣥館學士)不能不惑
於清虚之教雖毁佛寺遣僧尼歸俗(乙丑七月兩都毁/寺四千六百餘所)
(歸俗僧尼二十六萬五百人大秦廢祅僧二千餘人招/提蘭若四萬餘區收良田數千萬頃奴婢十五萬人)
要非真見不惑特好惡有不同耳至於餌金丹加躁急
已覺有疾而道士方以為換骨(八/月)後旬日不能言而帝
崩矣(丙寅/三月)宦官馬元贄立光王怡為皇太叔即位是為
宣宗(元/聖)忱(初名怡憲宗第十三子穆宗之弟敬文武之/叔丙寅三月即位丁卯大中十三在位十三)
(年/)性嚴重寡言宫中或以為不慧益自韜匿羣居遊處
未嘗發言及為太叔監國憂慼滿容接遇羣僚裁决庶
務人始見其隐徳焉既即位閔旱灾而減饍撤樂理囚
出宫女(丁卯三月理京城/囚出宫女五百人)好儒士而微行以訪貢舉得
失􁀙法祖宗則書貞觀政要於屏風讀之而正色拱手
(戊辰/正月)觀金鏡論賢不肖而得致太平之道(三月命令狐/綯讀太宗金)
(鏡至任賢享福任不肖罹禍/日求致太平當以此言為首)命宰相毎斷自宸𠂻左右
無知者(丙/子)伸京兆之權雖帝舅莊吏必督足積逋而後
赦(丙子以京兆不理命韋澳首械治帝舅鄭/光莊吏督足逋租釋之由是豪右歛迹)除御史用
循吏之子孫(己巳與宰相論元和循吏/首擢韋丹子寅為御史)擇邊帥以儒臣
易貪暴(見後服党項注又壬申欲擇邠寧帥難之與中/書舍人畢諴論邊曰頗收近在禁庭即以為邠)
(寧節/度使)重刺史之選或取諸樵夫父老之言(甲戌獵苑北/遇涇陽樵夫)
(知李行言殺强盗數人匿軍家者貼名殿柱逾月除刺/海州乙亥獵渭上遇醴泉父老禱佛留縣令李君奭謂)
(有異政及懷州刺/史闕手畢特除)或戒勿謂八千里逺而善惡皆知(戊/寅)
(于延陵入辭赴建州問知有八千/里逺成之悸懾失緒到官不職罷)或因長日一局棋之
詩疑其不能理(綯擬李逺刺杭州上舉逺詩云長日惟/消一局棋安能理人綯曰詩人托以為)
(高興耳上曰/且令往試之)督責令狐綯謂刺史非人則害百姓故欲
一一見之而後遣(丁丑詔刺史不得外徙必至京面察/而後除上見綯故人刺隣州謝表問)
(綯曰省迎送耳上曰刺史非人害百姓故欲一一/見之今廢格不行宰相有權可畏綯汗透重裘)惜官
賞則遷轉必校歲月以為名器不可私(壬申定侍從轉/官日月尤重學)
(士遷官必校歲月謂/名器不可私近臣)鄭光節度猶易以統軍之職(癸酉/帝舅)
(光厯平盧河東二鎮入朝與論/改極鄙淺上不悦留為統軍)惜章服則當時重緋紫
之榮(甲戌牛叢刺睦州賜紫遽曰且賜緋嘗具緋紫數/襲備賞賜或半歲不用其一故當時以緋紫為榮)
惠小民則罷常貢以代下戸租税(乙亥罷淮南宣歙浙/西冬至元日常貢以)
(代下戸/租税)均差役則據貧富輕重置簿輪差(乙亥詔州縣/役不均自今)
(據人貧富役輕重作役冊送刺/史押訖鎻縣㕔有役據簿輪差)欲知州土風物及諸利
害則纂次一書號處分語(乙亥宻令韋澳纂後鄧州刺/史薛𢎞宗入謝出謂澳曰上)
(處分本州事驚人/書中語也分去聲)樂聞規諌則從諌而止華清之幸(丁/丑)
(諌臣/論止)屈意以從合理之言(諫官論事門下封駁/茍當於理屈意從之)盥手以
讀大臣章奏(得大臣章奏必焚香/盥手讀之並丁丑)睦兄弟則作雍和殿
數臨幸以盡歡(丁/夘)重威儀則毎臨朝無惰容接對羣臣
如賔客而宰相奏事威嚴不可仰視至於誅官官而除
元和之逆黨(自即位以來治弑憲宗黨宦官外戚東宫/官屬誅竄甚衆他日與令孤綯謀欲盡誅)
(未/果)服黨項以寧河西(辛未知党項反由邊帥奪其羊馬/或妄誅殺遂選儒臣代貪暴党項)
(安壬申除畢誠邠寧/招諭之黨項皆降)取河湟而復百餘年淪没之疆土
(己巳復三州七關辛未置歸義軍於沙州節度張義潮/定旁𤓰伊西甘肅蘭鄯河岷廓十一州盡復河湟地於)
(吐/蕃)故史稱大中之政訖于唐亡人思詠之謂之小太宗
夫豈溢美但其所不足者初年君臣務反㑹昌之政貶
徳裕賢臣(初上素惡徳裕之専即位日徳裕奉冊既罷/謂左右曰適近我者非太尉耶每顧我便我)
(毛髪洒浙愚謂霍氏之禍萌於驂/乘李氏之貶豈亦萌於奉冊耶吁)復僧尼弊事(丙寅五/月大赦)
(増置/佛寺)又其大者則懿安郭太后帝嫡母也事不以禮一
夕暴崩為世所駭(太后穆宗母汾陽之孫上母鄭后為/侍兒時有怨又疑預謀弑憲宗故奉)
(飬禮薄郭后怏怏戊辰一日登勤政樓/欲自隕上大怒是夕暴崩頗有異論)穆敬文武四君
帝嘗北面事之者也一旦議欲出其廟主而無忌憚(丙/子)
(吏部尚書李景讓迎上意言穆宗陛下兄拜兄尚可敬/文武兄之子拜姪可乎乞出四廟而還代宗以下百官)
(議不决乃止/衆皆薄景讓)晚年寵愛少子不定儲位魏謩上言繼之
以泣不聼(辛未謩證之/孫時人重之)裴休奏請(謩休/皆相)乃曰若立太子
便是閑人崔慎由以建儲對旬日斥罷(戊寅/罷相)其昧君人
之大體甚矣獨受法籙(即位初受/籙劉𤣥静)餌金丹躬蹈前人之
覆轍未幾躁渇(戊寅/春)明年疽發於背而莫之救矣(己卯/八月)
惜哉帝疾不見宰相宻以䕫王屬中官王歸長既崩王
宗實殺歸長(宗實亦/宦官)迎帝長子鄆王立之是為懿宗(初/鄆)
(王温長無寵愛第三子䕫王滋/欲以為嗣而非次故乆不建儲)或者謂文宗之立裴度
曽不預謀宣宗之立徳裕亦碌碌拱手盖至於此觀宻
以䕫王屬歸長而不及宰輔則知唐之紀綱大壞乆矣
裴李二公豈不欲預之哉往往勢有所不得行也吁懿
宗(恭/惠)漼(改今名庚辰咸通/十四在位十四年)以中庸之資縱驕奢之習戒
壇度僧(壬午勑兩街四寺各/置戒壇度人三七日)佞佛怠政數幸諸寺賜予
無節彗星告變天戒昭昭帝不惟㝠不知悟反宣示中
外稱以為祥(甲申三月彗出婁大史奏星名含譽/瑞星也請宣示中外編史冊従之)未幾
路巖保衡繼處相位貶逐名徳納賄崇私濁亂國紀(甲/申)
(八月巖相多不法庚寅上/壻韋保衡相浮淺自肆)帝又耽好音樂殿前供奉伶
人常近五百頻數遊幸而内外諸司扈從動至十餘萬
(丙/戌)以樂工李可乆為左威將軍愛其新聲拒諌不聼(丁/亥)
初年浙賊裘甫大熾命王式觀察幸爾討平(己夘浙東/賊三萬攻)
(陷州縣庚辰以前安南都䕶王式/觀察將諸道兵討之八月伏誅)南詔冦陷諸郡高駢
招討交趾始復(自丁丑李涿侵羣蠻致南詔之患丙戍/高駢安南都䕶進兵圍交趾城克之南)
(詔遁安/南始平)九年(戊/子)徐賊龐勛攻陷五州康承訓乞以沙陀
自随乃克奏凱(徐州戍卒叛推勛為主陷宿徐濠滁和/五州命承訓等八萬進討乞沙陀朱耶)
(赤心自随己丑入徐平勛沙陀本西突厥種姓朱/耶名赤心上嘉其功賜姓李名國昌克用其子也)上益
荒滛不親政事(己/丑)悼同昌而殺醫官(庚寅八月上女同/昌公主卒痛悼之)
(殺醫韓紹宗等二十餘人親族繋獄又三百/餘人宰相劉聸與京兆温璋力諌上怒貶逐)信讒言而
逐忠諌(巖保衡譛贍與醫通謀/貶贍驩州又貶璋振州)削軍賦以飾伽藍困民
財以脩净業今年幸安國寺(辛夘幸設萬人齋賜講僧/旃擅寶座二各高二丈珍)
(玩精/絶)越明年迎佛骨諌者甚衆乃曰生得見之死亦無
恨未幾而晏駕亦可哀也矣(癸巳正月迎佛骨鳯翔四/月至京六月不豫七月崩)
邵氏曰憲宗元和十四年迎佛骨入禁中十五年有陳
𢎞志之禍懿宗咸通十四年又迎其骨入禁中不數月
崩(皆迎於鳯翔法/門寺仍送還)昌黎有云奉佛以來享年不永者其
知言哉(邵氏博聞/見後録)僖宗(定/帝)儇(懿宗第五子宦官劉文浹/韓文約所立癸巳七月即)
(位甲午乾符六廣明一中和四/光啓二文徳一在位一十六年)帝㓜冲嗣位政在臣下
南衙北司互相矛楯(甲/午)逮擢田令孜為中尉時年已十
四専事遊戯不親政事一委令孜呼為阿父(乙/未)且自懿
宗以來奢侈用兵賦歛愈急關東旱蝗百姓流殍蜂起
為盜其時濮賊王仙芝(賊黨/尚讓)擁衆數千起長垣者已一
年至是鹽賊黄巢(曹州人屢舉不第/嘗與仙芝販私鹽)嘯聚影從横行山
東民困重歛應者如響(乙未/四月)越四年仙芝敗亡(戊戍二/月招討)
(曽元裕俘斬五萬/斬仙芝于黄梅)其黨尚讓率餘衆歸巢自嶺南趣襄
陽大為劉巨容(山南/節度)曹全晸(知領切江/西招討)所敗遁逃渡江
或勸窮追賊可盡也廼曰朝廷喜負人不若留為富貴
之資致使轉掠江浙(己亥饒信池宣歙杭等/十五州衆至三十萬)復自采石
北渡圍天長六合高駢畏懼托疾玩冦(駢淮南節度為/諸道行營兵馬)
(都統度力不敵不/出戰庚子七月)又使得以長驅中原陷兩京汚宫闕
(七月賊采石渡江陷滁和渡淮至十一月陷東都留守/率衆降十二月陷長安金吾率文武迎覇上舍令孜宅)
僭大號(僭稱皇帝國號/大齊改元金統)殺百官屠宗室在長安者無遺
類(宰相豆盧琢及百官/廣徳公主及宗室)先期令孜奉乘輿奔播(十二月/甲申令)
(孜以神䇿五百奉上自金光/門出惟四王及妃嬪十人從)次鳯翔次興元明年幸成
都(辛丑/正月)帝在流離日夕惟與宦官同處踈薄外臣勦戮
諌輔(先是庚子拾遺侯昌業䟽賊滿山東上不親政令/孜専權事上大怒賜死至是辛丑拾遺孟昭圖䟽)
(多難之時中外當一躰不冝専親宦官令孜屏不奏遣/人沈於蟇頥津  最後乙巳補闕常濬䟽言上姑息方)
(鎮太甚令孜/譛之賜死)尚頼一時忠義如節度鄭畋慷慨迎謁(庚/子)
(十二月上趣駱谷鳯翔節度鄭畋謁上/請留車駕上屬以紏合鄰道勉建大勲)斬使敗賊(辛丑/賊遣)
(將召畋畋斬之三月賊冦鳯翔畋/大敗之於龍尾陂斬首二萬餘級)𫝊檄天下遮蔽京西
(時上在蜀詔令不通皆謂朝廷不復振得檄争發兵應/之賊不敢窺京西未幾鳯翔司馬作亂畋奔行在相天)
(子癸/卯薨)李克用舉兵忠義奮發梁田渭橋載戰載克不半
載破賊復長安(克用李國昌子壬寅河中留後王重榮/患賊强都監王復光曰鴈門李僕射驍)
(勇有强兵有狥國心至賊不足平王鐸在河中以墨勑/召之十一月將沙陀萬七千至癸夘二月軍乾阬與河)
(中易定忠武合軍與尚讓十五萬大戰于梁田陂賊大/敗三月軍渭橋與巢戰渭南一日三㨗義成義武繼之)
(賊奔四月自光㤗門入京師巢焚宫室遁去克用時年/二十八一目㣲眇時人謂之獨眼龍詔為河東節度使)
已而追亡逐北解陳圍㨗中牟降尚讓賊随授首(甲辰/二月)
(巢圍陳州五月聞克用至引去趣汴克用追及中牟大/破之讓帥衆降六月李師悦與尚讓追勦之巢衆殆盡)
(至狼虎谷巢甥林言斬巢兄弟妻子首降/巢起乙未四月至甲辰六月滅凡十年)車駕還京功
在第一(乙巳正月上發/成都三月至京)朱温者本巢黨來降賜名全忠
(温起碭山賊己亥歸巢壬寅/九月見賊勢蹙以同州降)妬功嫉能搆怨克用八表
入奏朝廷既無處分(初甲辰五月尚讓降後充用糧盡/還汴營城外全忠固請入城上源)
(驛置酒克用乗酒語侵之全忠不平發兵攻之克用縋/城出七月還晉陽前後八表請按問誅全忠上但優詔)
(和解克/用不平)令孜又以宦孽専制内外時事甫定遽取王重
榮鹽池奪之(中和以來安邑解縣兩䀋池河東節度王/重榮専之歲獻三千車乙巳四月令孜奏)
(請兩池復𨽻鹽鐡自兼𣙜鹽使且徙重/榮别鎮重榮論訴不已求救於克用)克用遂與重榮
表清君側(乙巳十一月/克用迫京城)上幸鳯翔(十二月令孜奉上自/開逺門出丙午正月)
(克用還鎮與重榮同表/請上還宫請誅令孜)令孜刼遷乗輿又復有寳雞興
元之幸(正月令孜請幸興元不從是夜引兵入宫/刼上幸寶雞入散關三月車駕至興元)不但
京城荐被焚掠幾無孑遺(初巢焚蕩而去諸道兵入城/縱掠至是復為亂兵焚掠無)
(遺/)而朱玫至奉襄王煴奸天位已遥尊上為太上皇帝
(煴肅宗𤣥孫有疾從上不及為邠寧節度朱玫所得以/令孜天子左右終不可去三月奉煴監國十月長安百)
(官勸進煴即位玫將王行瑜禽玫斬之煴/奔河中王重榮執殺之詔行瑜靖難節度)令孜自知不
為天下所容以楊復恭自代自除西川監軍往依陳敬
瑄(丙午/四月)後雖削官爵流端州竟不行也(丁未二月至昭/宗癸丑四月詔)
(敬瑄令孜謀反西/川王建同日殺之)上踰年還京僅逾月而崩矣(戊申二/月還三)
(月/崩)復恭立壽王傑為太弟即位是為昭宗(景/文)曄(改今名/懿宗第)
(七子戊申三月即位己酉龍紀元大順二景福二/乾寧四光化三天復三天祐一在位十五年弑崩)帝體
貌明粹有英氣憤朝廷日卑慨然有恢復先烈之志其
在藩邸時素疾宦官及即位楊復恭恃功不法上意不
平(辛亥九月復恭使人殺上舅黔南節度王瓌上/怒復恭致仕甲寅八月李茂貞獻其私書伏誅)政事
多謀之宰相善矣然當時内則宦官盤據而枝蔓難除
外則藩鎮彊横而忠邪莫辨李克用有興復大功苟非
反逆尚將十世宥之而張濬夙懷私恨一聞全忠之訴
力以為當討孔緯賛之未幾河東敗績徒失待功臣之
典(庚戌克用攻雲州不利雲州防禦使請討克用全忠言/克用終為國患請因其敗討之三省以下多謂不可)
(上亦謂有興復大功不從克用素薄張濬以其傾覆籍/濬怨之時為相力謂當討孔緯賛之於是詔削官屬)
(進討濬等敗貶/復克用官籍)李茂貞驕横不遜固為可怒杜讓能忠
諌謂近在國門未宜搆怨萬一不克悔之無及不用其
言反致三橋之迫至殺讓能以弭變(癸丑茂貞請兼鳯/翔不遂上表不遜)
(上命太尉讓能掌其事討之力諌不聼茂貞約邠寧王/行瑜合兵六萬禁軍望風潰進攻三橋表請誅讓能始)
(還/鎮)舉措失宜叛者四起三帥稱兵入京擅殺宰相(乙卯/五月)
(邠寧王行瑜鳯翔李茂貞華州韓建犯京師殺兩宰相/等房欲行廢帝立吉王保聞克用舉兵遁歸六月克用)
(大舉討三鎮大懼或𫝊行瑜茂貞欲迎車駕七月上懼/廹趣南山八月克用移軍敗行瑜黎圍行瑜挈族走克)
(用追斬之邠州平克用表/請還京進克用爵晉王)茂貞荐犯京師至幸華州(丙/辰)
(七月茂貞疑朝廷討已犯京師韓建/請幸華州茂貞焚掠宫室市肆殆盡)韓建以兵圍行宫
奏罷諸王統兵至殺十一王又奏放散四軍而天子之
親軍已盡(丁/巳)帝方是時漂泊寄命猶且逐諌臣以塗耳
目(丁巳拾遺張道古䟽國家有五危二亂陛下不知為/君御臣之道致此顛覆上怒下詔罪狀宣示諌官貶)
(施州/司戸)迨至還京(戊午/八月)崔𦙍日以誅宦官為事宋道弼景
務脩死(二人樞宻庚申流/嶺表同日賜死)宦官已懼上又縱酒肆怒人
人自危於是劉季述等隂謀廢立幽辱帝后於少陽而
以太子裕即位𦙍既召全忠為聲援頼孫徳昭之功幸
而反正季述等伏誅(庚申中尉季述王仲先樞宻王彦/範薛齊偓畏誅謀廢立幽帝后少)
(陽院鎻門鎔鐡固之矯立太子裕𦙍召全忠謀反正指/揮使孫徳昭不平廢立𦙍聞而説之辛酉正月仲先入)
(朝徳昭斬之𦙍乃迎上季述彦範齊/偓皆族誅以韓全晦張彦𢎞為中尉)未幾𦙍再請上盡
誅宦官謀泄事急復召全忠以兵迎車駕至使韓全晦
刼上幸鳯翔式遂茂貞之欲(欲上幸/鳯翔)全忠攻圍益急(全/忠)
(欲上幸/洛陽)上始與茂貞誅全晦與之解和方遂還京(辛酉/全晦)
(聞𦙍謀大懼謀去之之術𦙍再召全忠迎車駕全晦迫/幸鳯翔彦弼焚宫城壬戌全忠攻鳯翔癸亥殺全晦等)
(與全/忠和)宦官先後夷滅至是徒黨殆盡(鳯翔誅七十二人/全忠宻令京兆捕)
(誅九十人又召還諸道監軍全忠以兵驅第五可範以/下數百人盡殺之於長安僅有張承業張居翰程匡柔)
(魚全禋嚴遵美/五人匿藩鎮免)而全忠之聲勢浸盛全忠之纂謀浸成
未幾表誅崔𦙍𦙍亦不免迫遷洛陽(甲子正月全忠表/𦙍専權誅之并其)
(黨二人遣牙將迫遷洛陽毁宫室及/民居取材浮渭而下長安丘墟矣)帝尋遇弑(全忠以帝/有英氣恐)
(生變乃使李振至洛/與蔣𤣥暉等弑帝)有唐社稷化為丘墟矣豈非帝英
氣有餘才智不足有一讓能不能用張濬崔𦙍卒以敗
事耶可勝歎哉全忠既弑帝而立帝第九子輝王柷嗣
位是為哀帝(後唐明宗追謚光烈元名祚全忠以其㓜/而立之天祐元年甲子八月立丁夘三月)
(為全忠所纂封濟隂王/在曹州戌辰弑年十七)逾年全忠盡殺昭宗子九王(乙/丑)
(二月社遣蔣𤣥暉邀昭宗諸子徳王等九/人置酒曲池酒酣悉縊殺之投屍池中)當時柳璨及
第不四年而為相巧傾輕佻同列輕之(裴樞崔逺獨孤/損三相皆朝廷)
(宿/望)適彗星亘天(乙丑/五月)占者謂君臣俱灾璨因䟽素所不
快者謂全忠曰此曹怨望腹誹宜加誅戮以塞灾異(李/振)
(亦以/為言)於是名徳宿望貶逐一空(五月裴樞以下及門胄/科第臺省著聲者皆貶)
且聚樞等三十餘人於白馬驛一夕盡殺李振又勸投
之黄河曰此輩自謂清流今投之黄河使為濁流(六月/振屢)
(舉不第故/嫉朝士)雖足以快璨一時之私忿未幾璨亦不自保
(乙丑十二月璨害朝士全忠已惡之又被/譛遂殺之臨刑自呼負國賊柳璨死宜矣)而蔣𤣥暉親
弑昭宗卒遭焚屍之禍焉(同上追削為兇逆百姓焚其/尸王殷譛二人欲興唐祚)
雖亂離惡逆之時果無天道哉楊涉輩遂舉鼎授賊而
唐以亡(丁卯三月全忠纂位侍/中楊涉為押𫝊國璽使)南宫氏曰楊涉為人恭
謹觀其始入相時對其子有不幸之語及持國寳授賊
則駭其子有勸止之言䘮厥良心甘就六臣之列(容齋/随筆)
(渉子凝式直史館謂父曰大人為相而國家至此不可/謂無過况手持天子璽授人奈千載何盍辭渉大驚神)
(色不寧/者累日)迹當時羣臣所為非特有愧萬世清議視殿下
孫供奉亦當愧死入地矣吁(幕府燕閑録昭宗有猴善/拜舞每朝謁猴亦殿下拜)
(敬盡禮號孫供奉温纂位㫖令拜賀猴/望殿上乃温即咆哮不肯拜伏温殺之)嗚呼唐厯二十
君不可謂不永然為子所迫者三(高睿/𤣥)為婦所乗者三
(高中/肅)為所弑者一(中/)為賊所迫者五(𤣥代徳/僖昭)為宦官所
立者七(穆文武宣/懿僖昭)為所弑者二(憲/敬)為所廢者一(昭/)為方
士所敗者四(憲穆/武宣)為纂臣所弑者二(昭/哀)紛紛不一其聞
深根固蔕之疾莫甚於内竪敢受阿父之稱者有之(田/令)
(孜/)視天子為門生者有之(楊復恭遺姪守亮書吾立壽/王才得尊位廢定䇿國老有)
(如此負心門生天子李/茂貞所奏私書是也)亂證在此豈獨彊藩哉雖然家
者國與天下之本也三代之君莫不自脩身齊家以正
天下而唐世人主無正家之法起兵而誅其親者謂之
定内難(𤣥/)偪父而奪其位者謂之受内禪(太/宗)始也納君
之妾(高/祖)其後納父之妾者有之(高/宗)始也亂弟之婦(太/宗)其
後亂子之婦者有之(𤣥/宗)先儒謂唐襲齊隋之風故閨門
失禮之事不以為異(朱/子)此其本實先撥矣故宜其治安
之乆不過數十年或變生於内或亂作於外未有内外
無事承平百年者也攷論三代而下漢四百年唐三百
年享國最為長乆其間治體漢大綱正唐萬目舉皆不
無可觀然漢治繼秦唐治繼隋亦不容無辨唐亡之後
其餘酷遺烈更五代五十餘年至於天下分裂大敗極
亂而後止人生斯時何其不幸與(本南宫/氏文)唐有國自髙
祖至哀帝凡二十世二百九十年而纂於梁(起髙祖武/徳戊寅終)
(哀帝天/祐丁卯)
　
　
　史纂通要卷十六
欽定四庫全書
　史纂通要卷十七
　　　　　　　　　　　　元　胡一桂　撰
　　　李唐既亡司馬氏通鑑直接朱梁繋年紀事以
　　　唐晉漢周為次歐陽公(脩/)五代史亦然而文公
　　　綱目自唐天祐四年丁卯迄于己未五十餘年
　　　間惟兩行分注以見其皆不預正統之列而分
　　　注之中先後予奪有微㫖存(先晉岐淮南稱唐/天祐而後及梁開)
　　　(平/)今愚雖本通鑑纂集實折以綱目且寓區區
　　　愚論焉
　　後梁
五代始於朱温纂唐是為後梁　　姓朱氏更名晃初
鎮汴州纂位都汴後遷洛陽(天祐丁卯纂位年五十三/丁卯開平四乾化二在位)
(六/年)宋州人唐僖宗時附黄巢為盜巢僭號偽署温同州
防禦使温見巢勢日蹙舉州降都統王鐸承制以温為
同華節度使天子(僖/宗)賜名全忠拜宣武軍重鎮昭宗時
進封梁王宰相崔𦙍兩召全忠引兵誅宦官比至反圍
迫天子(鳯/翔)脅制遷都(洛/陽)遂行弑逆(弑昭/宗)勦諸王(昭宗/九子)弑
太后(昭宗皇/后何氏)戮朝臣以成其纂奪廢哀帝為濟隂王尋
弑之(戊/辰)僣位之初與宗戚飲博宫中其兄全昱酒酣忽
以投瓊擲盆中迸散睨全忠曰朱三爾碭山一民從黄
巢為盜天子用汝為四鎮節度富貴極矣奈何一旦滅
唐三百年社稷行當族滅何以博為人心天理不可泯
滅如此迹其五六年間大為晉兵所窘欎欎躁忿賊殺
無辜(功臣宿將/小過多誅)良由夾寨栢鄉戰輙䘮敗(戊辰晉破潞/州夾寨殺招)
(討符彦昭辛未晉救趙王景仁/及晉戰栢郷大敗䘮師二萬)次魏攻蓨(他厯/切)聞晉驚
走(辛未忿師失利力疾發相州魏縣聞晉至士卒懼逃/不能禁壬申攻蓨縣虚驚晉兵至宵遁慚忿不勝)
武可知也西都寢殿棟折幾壓(己巳一夕棟折慘然謂/近臣曰幾不相見對泣)
九曲泛池舟傾溺水(庚午二月泛九曲池溺水宫女侍/臣扶持登岸為之驚悸者乆之)
祗以𫝊笑而已且其不念聚麀之恥釀成友珪之禍白
首屠戮於僕夫馮廷諤之手殆與禄山之死無異回視
前日弑迫之慘天之報之足稱其施可畏也夫(初温長/子死次)
(假子博王友文特愛之温徵子婦入侍友文婦王氏尤/寵欲立友文為太子次子郢王友珪不平壬申六月謀)
(之統軍韓勍斬關入温驚問誰友珪罵曰老賊/萬叚其僕夫廷諤刺温腹刄出背友珪纂立)均王瑱
(初名友貞/温第三子)誅友珪嗣位都大梁(初鎮大梁癸酉二月立/癸酉乾化四貞明五龍)
(徳三在位/十二年)以義討賊成功固宜(癸酉二月均王趣統軍/袁象先入友珪趍垣樓)
(下令廷諤先殺妻張氏/次殺己廷諤亦自剄)然梁與晉仇已非一日克用雖
死而存朂英勇温猶憚之況友貞乎使其處此親信舊
臣委用宿將治内攘外猶懼不保顧乃因友敬之亂(乙/亥)
(友敬謂重朣當/為天子以亂誅)踈忌宗室専任趙巖張漢鼎輩(漢鼎漢/傑漢倫)
(漢融皆徳/妃兄弟)屏棄敬翔李振王彦章等遂使羣小弄權賣
官鬻獄政事日繁宿將憤怨士卒莫為之用雖温恭儉
約無荒滛之失何足道哉未幾唐兵一麾宗祀殄滅首
已漆而藏之唐太社矣(癸未唐莊宗兵直抵梁友貞日/夜涕泣置𫝊國寶卧内左右已)
(竊逆唐帝友貞使皇甫徳麟斷其首麟亦自殺/莊宗入梁門頃之或以其首獻詔􁇀藏太社)哀哉愚
觀朱温弑二帝一后殺九王害皇族千餘(瘞古龍寺北/莊宗時内人)
(景姹言昭/宗遇害時)滅唐三百年天下而有之僅十七年父子兄
弟宗族皆血刃無遺類豈馮廷諤皇甫麟唐莊宗誅之
哉天誅之也范太史謂其以一族易一身之富貴愚則
謂其以一身一家一族易一時之富貴萬世之惡名也
榮辱得䘮果何如哉斯無庸論矣獨惟統緒之𫝊有足
言者(以下胡成/性史論)歐公之作五代史也進梁續唐而不偽
梁而綱目於唐之亡也雖書唐遣使奉冊寳于梁而不
以禪位書也雖書梁王晃稱皇帝奉唐帝為濟隂王而
亦不大書開平年號繼天祐之後也至次年(戊/辰)即書晉
岐淮南稱天祐五年而後書梁開平二年亦不以唐室
已亡而置其年於梁之下也則知唐之正統不當屬之
梁而歐公之論非矣然則唐室既亡正統果可屬之後
唐乎吁此正文公微意也夫黄巢僣號唐幾亡矣克用
復之三鎮犯闕唐幾亡矣克用復之朱温刼遷天子傾
覆帝室唐固亡矣而討賊之義未嘗一日不講焉况夫
誓於此生靡敢失節克用嘗言之吾王世世忠於唐室
張承業又言之則諸鎮忠義誠未有若河東者一𫝊而
莊宗卒伸討賊之義以成復讎之效則正統之𫝊固當黜
梁而進後唐也是書之作自唐亡後首書晉岐諸國稱
唐天祐年號至二十年而遂以後唐同光繼之而梁年
號皆書其下焉亦可知文公微意所在矣惜其部則沙
陁族則朱邪而所謂李氏者特出賜姓焉此其所以不
得上續唐統而卒以列國紀之也使其真高祖太宗之
子孫吾知天祐之號必大書二十年而繼以同光亦與
蜀之章武晉之建武同矣文公微㫖或者若是乎南宫
氏曰朱温罪戾王莾以來一人而已凶殘滛穢抑又甚
焉作史者宜於唐亡之後直書朱温去其國號一如王
莾于以正其纂弑之惡亦庶幾稍快於人心者或曰梁可
絶唐果可進乎曰其年則天祐其姓則賜附屬籍其心
則惟欲滅賊以復唐祚大義炳然人心天理之所同與
雖未可如昭烈直接獻帝天祐五年正月以前唐帝猶
在曹州可書繼此則莊宗未即位以前天祐十七年間
(壬午/以前)真所謂孤臣孽子其操心也危其慮患也深之時
也予而進之使得在大書之列以表其為唐之臣子迨
莊宗自即位則初心已變然後置同光於分書不亦可
乎梁簒國二主十七年亡(起丁夘/終癸未)
　　後唐
後唐莊宗存朂唐賜姓李氏附屬籍為唐復讎滅梁繼
昭宗後故國號唐都洛(癸未四月即位年三十三/癸未同光三在位三年)莊宗
之興本於其父晉王克用王雖出自沙陁節度河東巢
冦之平功在第一上源之變訴于朝而不獲伸遂與賊
梁治兵相攻積年不解然安於爵列為唐純臣毎有除
吏恥行墨勑必表奏聞(昭宗以平王行瑜許/用墨勑承制封拜)温既簒唐
王猶用天祐年號(外此淮南呉王楊渥稱天祐岐王李/茂貞雖不改年妻稱皇后蜀王建雖)
(不改年随僣帝號/餘皆用梁開平)觀其答蜀主書曰誓於此生靡失臣
節(丁夘王建書請/各帝一方云云)而其戒存朂之辭曰吾討巢賊威振
天下若挾天子自作九錫禪文誰能禁我顧吾家忠孝
誓死不為汝他日當以復唐社稷為心慎勿效此此其
忠義上通于天賢於一時方伯逺矣故先儒稱其得人
臣體(唐/論)述其忠義功烈為唐末第一流(管/見)盖以此也作
史君子儻於賊梁簒唐之後毎晉王舉事(温丁夘四月/簒晉王戊辰)
(正月/薨)必特書唐晉王李克用亦庶幾可以明王素志矣
今乃不然於賊梁則進之以帝號而不疑於唐純臣反
斥之以入冦而不恤冠屨倒置邪正悖戾何以為訓乎
(以上南宫氏/文増廣之)莊宗以弱齡嗣伯(戊辰正/月嗣王)首破梁夾寨解
潞州(上/黨)重圍(先是李嗣昭守潞梁夾寨圍之五月親/將周徳威李嗣源破夾寨殺梁招討使)朱
温驚歎曰生子當如李亞子(莊宗/小名)克用為不亡矣如吾
兒豚犬耳自是服鎮定(庚午十一月梁趙王王鎔以鎮/定北平王王處厚以定州來降)
㨗栢鄉(梁討趙王自救之辛/未大敗梁軍栢鄉)走朱温蓨縣(壬申温擊鎮/定以救燕至)
(魏蓨縣虚驚/晉兵至宵遁)破其膽而奪之氣至使有諸兒非彼敵吾
無𦵏地之言(温虚驚遁慙/憤病劇云云)遂奄有河中(八月梁朱友謙/以河中來附)
滅燕擒劉仁恭父子繋頸以組獻于太廟(癸酉冬禽守/光及其父獻)
(廟斬守光刺仁恭心/血祭先王墓斬之)至兼魏博(乙亥夏軍亂梁賀徳倫/以魏博降王兼領之徳)
(倫魏博/節度)復與梁百戰厯兩載而河北盡平(乙亥六月取/德州七月取)
(澶州丙子降衛州克磁州洺州至六/月降邢州取相滄貝三州河北盡平)厥後平契丹(丁丑/二月)
(契丹陷新州王命徳威合鎮定救之契丹三十萬敗徳/威圍幽州遣嗣源等歩騎七萬救之八月大敗契丹解)
(圍/)抜梁楊劉城(梁甲士三千戍楊劉沿河列柵丁丑冬/河冰忽合王亟如魏州渡河急攻皆陷)
(之抜其城/獲安彦之)抜濮陽(戊寅秋伐梁冬大敗梁師進攻濮/陽己夘冬復戰河南遂抜濮陽)略
地下邽哭唐帝而還(庚辰八月邽音/圭華州縣名)既即帝位(辛巳呉/蜀屢勸)
(稱帝王泣不允張承業力諫將佐諸鎮勸進不/已癸未四月即位魏州張承業先期成疾卒)從郭崇
韜之謀策馬渡河友貞授首梁冦殄滅(梁大將惟有王/彦章癸未秋引)
(兵將攻鄆州李嗣源大敗之退保中都十月帝大軍濟/河自鄆至中都斬之乙亥日發中都直抵大梁己夘滅)
(梁僅五日十一/月遷都洛陽)告厥成功還三矢于先王意氣之盛何
其壯也當是時諸侯陸梁踞肆者皆駭愕相顧莫敢保
其土地王衍恃險踞慢偏師西向劒閣底平(乙酉九月/命郭崇韜)
(副魏王繼岌討蜀自出/師至克蜀凡七十日)帝固聰明英武敢於有為而亦
當時諸臣李存璋存審李嗣源嗣昭周徳威郭崇韜張
承業之力也惜其知用兵之術而不知為天下之道志
小氣驕矜功自喜御下無法性好伶優自傅粉黛共戯
于庭以悦劉夫人(甲申二月/立為皇后)李天下之呼至遭批頰而
不恥此乃小人下流之態已不足以辱南面之位(癸未/冬帝)
(優名號李天下因戯自呼其名優人敬新磨遽批/其頰曰理天下者只一人尚復何呼帝悦厚賜之)至於
寵伶人以侮縉紳(十一月景進朂幸諸伶出/入宫掖侮弄縉紳羣臣怒)為刺史(初/周)
(匝陷梁滅梁後匝為陳後儲徳源乞二州俊景州徳源/憲州親軍百戰未有刺史者莫不憤怨後又以王承顔)
(刺興州丙戌又/以嚴旭刺蓬州)而羣臣怨軍士憤任宦官為諸司使為
監軍而政事紊藩鎮怒(天祐以來諸司使代以士人至/甲申復用宦官干政事先五百)
(人至是及千人後復置諸/道監軍陵主帥藩鎮憤怒)私貨財以積内府而南郊勞
軍不肯給賜(甲申崇韜請出内/府寳貨勞軍不從)恣遊畋以傷禾稼或夜
合圍至士卒墜死(癸未畋中牟傷稼令諫㡬殺之新磨/諌止甲申畋西苑傷稼冬夜合圍士)
(卒墜岩谷多死乙酉狩白沙皇/后後宫畢從歲饑軍怨不恤)其他嚴商税(甲申孔/謙請)搉
鹽池(甲申李繼麟請/㩁安邑解縣鹽)徵已蠲(甲申郊赦孔謙復徵始/失人心自是不信詔令)借
二税(丙戌軍/食不足)采民女(乙酉官者言宫庭空鬼物遊乃命/宦官采民女逺至太原幽鎮三千)
(餘/人)其失人心之事史不絶書加以拒諌諍(甲申薛昭文/䟽宜以貢獻)
(賞戰士收撫河南諸軍招集户口逃亡/者省土木擇地收馬勿踐民田皆不從)崇裒克(甲申孔/謙租庸)
(使重歛急征以充帝/欲賜豐財贍圖功臣)殺功臣(乙酉殺崇韜于蜀宦官譛/之皇后自為教令使繼岌)
(殺/之)戮二弟(丙戌殺皇弟保乂睦王存乂崇韜/壻宦官言其攘袂稱寃怨望故也)無復君人
之道鄴中之變生於棄恩任威李嗣源盖遏之而不能
止者也(丙戌春貝州兵亂奉趙在禮陷鄴嗣源至鄴軍/士張破敗作亂憤帝弃恩任威云克城後盡坑)
(魏博軍我輩畏死迫嗣源為主嗣/源泣喻亂軍抜白刄環之不止)未幾伶人郭從謙作
亂帝死於流矢臣下歛樂器覆帝屍焚之(從謙為指揮/使二月帝戯)
(之曰汝負我附崇韜存乂又教王温反從謙懼四月率/所部兵反帝中流矢殂教坊人歛廡下樂器覆尸焚之)
嗣源歸洛拾骨灰燼以殯(帝殂越三/日至洛)身死國滅善乎歐
陽子論之曰憂勤可以興邦逸豫可以亡身兩言真足
以盡其興亡之故者矣南宫氏曰莊宗果能繼父之志
有忠唐之心則勦除梁冦復唐社稷立其後嗣此上策
也縱不能然則俟賊梁既滅正其罪戾然後播告天下
稱尊享御以紹唐統雖曰不正亦庶幾有以自别於一
時紛紛盗賊之徒矣今乃棄張承業之忠言從呉蜀之
佞説不待滅梁已即帝位而居之(辛巳呉蜀書屢勸稱/帝初泣下不從既而)
(將佐諸鎮勸進不已乃令市造法物承業知諌不聼慟/哭曰諸侯血戰本為唐家今王自取誤老奴矣因悒悒)
(成疾不起壬午冬卒先是丁丑授開/府固辭但稱唐官河東監軍終其身)為善不終至無以
異於一時僣取者焉此其欲速不逹見小利而大事不
成居位三年身死國滅其有故夫明宗亶世本夷人無
姓氏(生父霓為/鴈門部將)名邈佶烈以騎射事太祖(克/用)質厚恭謹
太祖飬為子賜名嗣源(後更/今名)從莊宗定天下功居多後
授詔討鄴亂軍變歸汴將謝罪京師㑹莊宗已有内難
遂入洛百官三上牋請監國尋於柩前即位(丙戌四月/年五十九)
(丙戌天成四長/慶四在位八年)涖政之初首放宫女僅存老舊之人(宫/中)
(猶千餘上曰職掌宜諳故事悉用老舊/者少年悉出之未幾只以百人為額)繼斬孔謙悉去
苛歛之法罷諸道監軍使盡殺之(以莊宗由/宦官亡)詔北都悉
誅宦官之逃匿者(值亂數百人匿山林或/為僧逃太原者七十人)中官(宦官以/三十人)
(為常/數)教坊(百/人)鷹房(二十/人)御厨(五十/人)人等悉從減省勑中
外毋得獻鷹犬竒玩刺史以下毋得貢奉廢内藏庫四
方所上物悉歸有司遣諸軍就食近畿免得轉運以任
圜為相憂公如家朝綱粗立令百官行轉對法置端明
學士以備應對(馮□/趙奉)此皆初政之善(並丙/戌年)不一而足自
是以往崇經術則詔國學五經博士各講本經以伸横
經之義(丁/亥)命國子監校定九經刋印行之(辛/卯)又戒從榮
勿為詩曰吾雖不知書然喜儒生講經義開發人意思
(壬辰又曰吾見莊宗好為詩將/家子非素習徒取笑耳勿為也)恤刑獄則因渾公兒之
失刑減饍十日以謝幽寃(丁/亥)　州大理官坐失入而遭
貶(庚/子)釋裴昭隱等不忍以一馬殺三人之命(壬辰靈武/軍將與進)
(奉官隱馬一疋抵極刑/帝曰云云只笞而釋之)勸孝弟則随鄧諸州親疾不躬
飬有禁(随鄧復郢均房父母骨肉疾以長竿遥餉/粥食出嫁女夫不遣省者委長吏禁察)滑州
書記匿母服遭誅(孟舉並/戊子)敬天戒則脩廣壽殿戒用金
碧(己丑灾既脩有司乞用金碧/曰天以火戒我豈宜増侈耶)歲嘗旱暵已而暴雪詔
無得埽(庚寅正月曰是/天所以賜戒也)答天眷則因鴈門斗粟十錢喜
謂左右曰須行善事以副天道(丁亥因蔚州刺/史周令武對)論年穀
豐登四方無事又喜謂馮道曰當與公等作好事以答
上天(己/丑)閔農則誦聶夷中之討(己丑道對農家豐凶皆/病凶則死流殍豐則復)
(穀賤因誦聶詩云二月賣新絲五月糴新/穀醫得眼前創剜却心頭肉帝悦命録誦)便民則罷畝
税麯錢(城中官造麯減舊半價/鄉村聼自造民甚便之)罷鐡禁(聼民鑄農器什/器夏秋計畆量)
(收農/具錢)命諸道均民田税(並辛/卯)止遊畋則縱鷹犬以為無
益而有損(辛夘曰嘗従武皇獵獸逸田中得獸/餘稼無幾思之有損無益故不為)好聼納
則褒李祥而賜章服(辛夘太原奏地震日乆請遣使問/疾苦補闕李祥獨奏從之嘉美賜)
(章/服)却貢獻則謂李金全(涇州/節度)曰卿為治如何勿但以獻
馬為事(屢獻/却之)又詔京官不得進奉賀長至馬及諸物(並/壬)
(辰/)凡此皆聖王事也漢武帝唐太宗猶難之帝以夷人
目不知書而所為暗合古訓有如此者其賢益可尚矣
至於毎夕宫中焚香祝天願早生聖人為生民主(祝曰/某胡)
(人因亂為衆所推云云陳壽翁曰祝天之言發於誠心/天既厭亂果生聖人帝丙戌即位宋太祖以丁亥生焉)
八年之間年穀屢登兵革罕用粗為小康者惜夫以戯殺
從璨而虧父子之恩(己丑皇子酒酣戯登/御榻安重誨請誅之)以誣殺任安
而虧君臣之義(己丑宰相任圜致仕在磁州或謂重誨/恐賊乗為患重誨奏誅之宰相安重誨)
(辛夘出鎮河中石敬塘誣/之被殺并殺其妻及二子)年幾七十諱言儲嗣眷戀把
握不肯去手卒致從榮稱兵驚亂宫闕父子祖孫數日
而絶(癸巳十一月不豫皇子以兵入侍自河南將千人/至天津橋宫中驚上命從珂子義誠處置孟漢瓊)
(討之從榮敗走禽斬之并其妃子首/以獻帝見其死悲駭疾劇七日遂殂)身肉未寒家國俱
破亦不學之所致夫閔帝從厚(明帝第二子癸巳十二/月即位甲午應順元年)
(四月/廢)嗣位僅五閱月用朱𢎞昭馮贇之謀(朱馮中/書令)命洋
王從璋代潞王權知鳯翔(二人素出從珂敬塘下猜忌/之徙從珂河東徙敬塘鎮州)
(命從璋代從/珂權知鳯翔)且先是殺其子女二人(從珂長子従吉為/指揮使朱馮出為)
(毫州團練從珂有女惠明為尼/在洛陽召入禁中三日皆殺之)王懼舉兵反以討朱馮
為名兵至陜朱馮皆死(三月帝聞至陜憂駭急召𢎞昭/畏誅赴井死安重進殺贇於第)
(滅其族𫝊二/人首潞王)帝奔衛州(依王/𢎞贄)王至蔣橋馮道上牋勸進
(先是道令舍人盧𨗳草牋𨗳不從俄聞王至道/又趣草對如初同列曰吾輩罪擢髮不足數矣)王入謁
太后太后下令廢帝為鄂王令潞王繼統王遣人就弑
之遂簒位帝性仁厚敦睦兄弟於潞王本無嫌𢎞昭之
徒横生猜間以致禍敗觀菩薩生鐡之謡盖可知矣(軍/士)
(因賞薄怨望謡曰除去生菩薩扶立生/鉄以閔帝仁弱潞王剛嚴有悔心也)潞王本姓王氏
鎮州人母魏少寡明宗為將掠得之已十餘歲(名珂/三)飬
為子名從珂長從征伐有功封潞王因徙鎮懼禍遂反
簒奪(甲午四月簒甲午清㤗三/在位三年二十五遭廢)盖至是而國姓三變焉
方其入洛許軍士人賞百緍及入洛府庫金帛不嬴三
萬乃比屋預借五月僦直(無問土庶督繋滿/獄貧者自經赴井)竭左藏傾
太后太妃簪珥給之(僅得二/十萬)繼以邊儲不足徵歛無厭
河東鎮冀魏博民咨胥怨(借粟河東科絹鎮州配鎮兾/民車千五百乗運糧於代詔)
(魏博/市糴)邦本已為之揺動况啓敬塘之疑心(丙申正月千/秋節晉國公)
(主上夀畢辭歸帝醉曰何不少留/遽歸欲與石郎反耶敬瑭益懼)奪敬瑭之節度(五月罷敬/瑭河東改)
(天平敬/瑭拒命)殺敬瑭之子弟(七月殺其子重殷重裔於京師族/其弟敬德其從弟德威亦自殺)以
促其叛哉敬瑭於是請兵契丹(五月反討之七/月求援契丹)䇿馬渡河潞
王曹太后劉皇后等携𫝊國寳登𤣥武樓而自焚矣(八月大/敗於契)
(丹十月/自焚)後唐有國四主三姓一十二年(起甲申/終乙未)而晉取之焉
　　後晉
後晉髙祖姓石名敬瑭本夷人不知得姓之始勇力善
戰事唐明宗愛之妻以晉國公主(明宗女/為皇后)鎮太原素與
潞王不協王嗣位徙鎮天平拒命求援契丹上表稱臣
且請事以父禮於是契丹自將(五萬騎號/三十萬)赴援敗唐兵
晉陽作冊書立敬瑭為大晉皇帝滅唐都汴(大梁丙申/十一月立)
(丙申天福七/在位七年)即位之初随割幽薊(計/)等十六州(幽薊瀛/莫涿檀)
(順新媯儒武靈應/寰朔蔚共十六州)與契丹仍許歲帛三十萬疋其後契
丹改國號曰大遼(丁/酉)上契丹尊號奉表稱臣尊為父皇
帝司空馮道為冊禮使歲輸帛外吉凶慶吊歲時贈遺
玩好珍異相繼於道契丹驕倨不遜責讓無厭國人恥
之敬瑭不恥也以此得國如君道何末年吐谷渾來奔
契丹謂招納來讓憂悒疾殂(壬/寅)其亦可哀也矣南宫氏
曰朱文公綱目書晉於契丹之事則曰晉主上尊號契
丹契丹於晉之事則曰契丹加晉王尊號所以著假兵
助逆割地棄民之罪其惡契丹而賤敬瑭也甚矣嗚呼
嚴矣哉齊王重貴高祖兄敬儒之子高武五子皆早卒
重睿尚㓜故飬齊王為子嗣位(壬寅六月立癸夘仍天/福號甲辰開運三在位)
(三/年)違大臣衆議(馮道等議奉表/稱臣告哀契丹)信景延廣狂策(指揮使/延廣以)
(立帝為己/功始用事)吿哀契丹但致書稱孫而不臣(壬寅/六月)契丹大
怒責讓(七月/使來)决意入冦桑維翰屢請遜辭以謝又為延
廣所沮(癸夘/三月)且對使者喬榮大言以激怒之曰先帝北
朝所立今上中國所立為鄰稱孫足矣翁怒則來戰孫
有十萬横磨劒足以相待當時天下大蝗大旱民不堪
命方且今年遣使括民粟(癸夘六月十/月兩借粟)明年分道借民
財(甲辰夏三十六使借財/秋遣使諸州借錢帛)乃不量國勢肆口興戎繼而
馬家口戚城陽城之㨗(甲辰大敗契丹于馬家口三月/大敗之於戚城遂引歸乙巳敵)
(聞克秦州來圍官軍陽城㑹大/風奮擊大敗之敵走歸幽州)遽謂無虞驕奢益甚四
方貢獻皆歸内府廣脩宫室厚賜伶優委任馮玉(馮后/弟為)
(相/)踈黜維翰(甲辰或言禦敵非維翰不可復擢用/乙巳冬玉譛其欲廢立罷為開封尹)玉弄
權受賂(乙巳/秋相)朝政日壞又不悟契丹之狡謀信趙延壽
劉延祚之詐請(延夀先叛降敵丙午秋詐請歸朝乞兵/應援九月敵屢敗使其瀛州刺史延祚)
(詐請内附乞/兵玉皆信之)命杜威李守貞張彦澤大舉北伐以迎之
(十二/月)至中渡橋(滹沱/河)與虜遇威擁兵不救官軍之敗(奉/國)
(都使王清歩軍使宋彦筠與/虜争橋威約救不赴遂敗死)境内皇皇猶且調鷹苑内
排沮人言(維翰見危亡在/即上言辭不見)未幾三將叛降(敵誘威曰趙/延夀威望輕)
(果降以汝/帝中國)彦澤且倒戈自封丘門斬關而入矣(丁未正/月敵以)
(彦澤摽刼屠害/京城斬於市)主既表降維翰死國(以大臣不逃彦/澤利其貲殺之)延
廣就禽敵詰横磨劒安在計籌伏辜扼吭而死(虜面詰/十事毎)
(伏一事轍受一籌至八籌伏地請死/鎻之正月北遷同守者怠扼吭而死)負義夫妻子母北
遷黄龍(丁未正月敵以晉主為負義侯與李太后馮/后弟重睿及二子馮玉等百餘人遷黄龍府)晉
祚以滅敵主至京(敵主耶/律徳光)以馮道為太傅令百官朝賀
(正月至服通天冠絳紗袍執大圭/登崇元殿令百官行入誾朝賀禮)亡何大掠括錢帛載
府庫之實以行(三/月)至欒城而死割腹實鹽數斗葢藉以
免小白之泚云(四月死年四十六其母不/不哭曰待諸部寜葬汝)愚嘗論之曰
嗚呼欲圖其終先慮其始敬瑭於契丹感援立之恩舉
中國而附庸之以臣事君以子事父伈伈小心僅保危
喘而齊王乃欲抗衡之是誠以孫叛祖以臣叛君不亡
得乎此愚於石晉直斥之為契丹附庸之國而不以中
國之君常理論也吁其然乎其不然乎晉有國二主十
一年(起丙申/終丙午)契丹滅之而漢興焉
　　後漢
後漢高祖姓劉氏名知逺更名暠(音/杲)其先沙陁部人居
太原與石敬瑭俱事唐明宗敬瑭即位遷河東節度使
齊王時封北平王契丹滅晉初亦奉表已而知其不能
居中國齊王北遷乃即位晉陽及耶律徳光遁死乃入
都汴改國號曰漢(丁未二月即位年五十三丁未行天/福十二年戊申淳祐元在位二年)
初高祖擁歩騎五萬居太原重鎮晉主與契丹結怨知
其必危而未嘗論諌契丹屢深入初無邀遮救援之志
及聞契丹入汴但分兵守四境以防侵軼而已晉主既
北中原無主於是從郭威(蕃漢孔/目官)楊邠(都押/牙)之説始正
南面雖不忍更天福之號無補於事矣(自言未忍改晉/國又惡開運之)
(名乃更稱天/福十二年)即位之初因夫人李氏之言不忍戕民生
生之資傾内府以賞將士固己賢於潞王逺甚(三月初/議率民)
(財行賞李氏諌謂創業河東未有惠澤先奪其生生之/資非新天子救民之意用宫中所有雖復不厚人無怨)
(言從之中外大/悦随立為皇后)而陜晉諸郡一聞晉陽稱帝争殺契丹
使者遣使奉表稱欵之不暇(丁未二月晉州大將藥儔/殺守將降陜州趙暉奉表)
(降王守恩殺遼使以潞州降三月武徳行乗/虚取河陽奉表來歸六月晉藩鎮相繼來歸)亦可以少
舒中國之正氣矣惜其素非埽除亂略之才又無積行
累功之實乘時而興偶然得之已無所憑藉從益子母
表迎而復誅(丁未五月遼蕭􁀙矯立唐明宗子從益為/帝於京師六月遣薛從義入京清宫宻令)
(殺從益及王淑妃妃且死曰吾兒為契丹所立何罪何不/留之使毎歲寒食以一盂麥飯洒明宗陵乎聞者泣下)
(先是太妃處分/已奉表迎帝)繁臺之卒何辜而遭戮(遼留幽州兵千/五百人戍京十)
(月盡殺/於繁臺)殺張璉而滅棄信誓(同上幽州將張璉將兵助/重威守鄴城乆不下璉先)
(邀信誓許歸鄉里及/降殺璉等數十人)赦重威而不正典刑(同上重威罪/大乃赦為太)
(傅毎出路人擲瓦礫詬之戊申正月帝殂秘不發䘮詔/稱重威因朕小疾謗議揺衆并三子皆斬之磔重威屍)
(於市争取其/肉斯須而盡)政事如此何以長世乎隱帝承祐(高祖第/二子戊)
(申二月即位戊申/乾祜三在位三年)即位以來委任大臣有楊邠(宰/相)以總
機政有郭威(樞/宻)以主争伐有史𢎞肇(待衛/都使)以典宿衛有
王章(三司/使)以掌財賦各任其職河東永興鳯翔三鎮判
命(三月詔徵永興思綰詣闕疑懼至長安率其徒三百/人突入府城亂李守貞聞重威死據河東反四月王)
(景崇以鳯/翔叛降蜀)郭威進討(八/月)逾年底平(己酉七月守貞及宴/子自焚五月思綰降)
(殺之是歲景崇與/其家人亦自焚)於是浸以驕縱嬖倖用事外戚預政
(太后/親戚)邠等裁抑既已歛怨帝年漸壯亦厭為大臣所制
加以羣小譛誹(譛邠等専/權終至亂)以為信然遂與所昵李業聶
文進(樞宻/承㫖)後匡贊(飛龍/使)郭明允(茶酒/使)等宻謀一旦以無
罪殺邠及肇章於東廡下(十一月三大臣/入伏甲士殺之)又遣宻詔誅
王殷於澶州誅郭威王峻於鄴都(威平三叛/留守鄴都)天誘其𠂻
機事敗露(宻詔節度李𢎞乂殺殷馬歩軍使郭崇威曹/威殺威峻𢎞乂以詔示殷殷遣使以詔示郭)
(威/)威入朝自訴(今崇威將騎兵前/驅自以大軍繼之)至封丘王師禦之帝
不從太后之戒輕出勞軍敗績將還復回奔趙村民家
身死於郭明允之手(太后曰威勲舊非死切身不至此/但飛詔諭之必有詞君臣禮猶在)
(慎勿輕出不從軍既敗奔民家允明剚刃於帝随自殺/軍士追斬文進匡賛奔兖州執獻伏誅李業奔陜盜殺)
(之/)父子相承四載而滅自古享國未有如此之促者也
司馬氏曰根踈者不固基薄者易危信然矣愚謂使隱
帝能親賢逺佞以徳行仁培其根而厚其基猶懼不固
况無故而屠其大臣以促之哉則其以黄屋之尊逃民
家而死非不幸也亦宜也後漢有國二主四年(起丁未/終庚戌)
而周取之焉
　　後周
後周太祖姓郭氏名威字仲文邢州堯山人父簡晉刺
史威少孤年十八以勇力為軍佐漢高祖興運拜平章
事隱帝世留守鄴都帝宻詔殺威事泄威入朝自訴帝
奔死亂兵威奏太后請立湘隂公贇贇父崇高祖母弟
節度河東使人問誠欵如何威微時刺項為雀兒人皆
稱郭雀兒威指謂之曰自古豈有花項天子耶崇信之
贇至宋州威已先為軍士推戴請奉太后為母(李/氏)太后
廢贇為湘隂公(威即位十日殺贇宋州是日崇即位/晉陽更名旻因號漢詳見後割據論)威
乃入即位(辛亥正月即位年四十八辛亥/廣順三甲戌顯徳一在位四年)國號周(制稱/周虢)
(叔之後宜/號大周)都汴涖政之初立相得人王峻夙夜盡心知
無不為范質明敏彊記謹守法度李榖沈毅有器略議
論慷慨善開主意帝首詔罷進羡餘(倉場庫務掌納官/母得收斗餘稱耗)
(舊進羡/餘悉罷)服御器用務從儉朴太官常饍一切減損珍巧
祥瑞不得進奉(辛亥/正月)漢宫寳器命碎于庭又詔百官有
益國利民之術封事直書勿事浮華其崇先聖也奠謁
孔祠躬拜墓下(壬子拜墓命葺/祠禁孔林樵采)且官孔顔之子孫(立命/孔子)
(四十七代孫仁玉曲阜令/顔子孫主簿便令視事)其立法除弊也定訴訟法(九/月)
(訟必先州縣及觀察使不直乃詣臺省代書/牒者必書姓名居處無代執素紙必須已事)定税牛皮
法(十一月初漢法犯私皮一寸抵死李榖建議均於田/畝計田一頃税取一皮餘聼民自用及買賣公私便)
(之/)罷營田務(同月前世使戍兵屯田於邊唐末宿兵處/皆置營田後又募富户承佃戸部置官總)
(領或丁多無税或庇奸盜/州縣不能詰今罷營田務)除租牛課(朱温撃淮南掠牛/千萬給東南農民)
(使輸租厯數十年牛死/租在帝知民苦除之)率多便民之事其救荒也契丹
流民入塞而加恤(壬子瀛莫大水湓民數十/萬居河北詔所在賑存)南唐就糴
過淮而不禁(癸/丑)諸州發廩減價濟民必分命朝臣以董
其事(甲/寅)其誅罪顯忠一無私意也葉仁魯坐贓雖帝故
吏而不貸(癸丑仁魯萊州刺史故吏也坐贓絹萬五千/尺錢千緍賜死曰汝自犯法吾無如之何)
馬全義忠於所事雖屢挫帝而加擢(同上全義李守貞/騎士帝曰此人忠)
(於所事在河東屢/扼吾擢指揮使)其待方鎮也入朝買宴錢則罷之(壬/子)
至於征彦超(慕容彦超反壬子親征自都至兖州平/僅八日彦超與妻赴并死并斬其二子)貶
王峻(恃功驕恣不遜/癸丑貶商州卒)誅王殷(癸丑恃功専權鎮守/何福進告隂事誅之)皆其
所自取史冊所書有足稱者亦可謂賢君矣臨崩慨然
有感於唐十八陵之發遺命瓦棺紙衣刻石誌墓又可
謂逹人大觀者獨惜其以黔人而為天子雖出於勢迫
變生然愚觀其嘗諷李穀以微言(初討河東人望已屬/穀為轉運使數以㣲)
(言諷之穀但以/人臣盡節為對)李驤亦謂其心終欲自取(驤太原少尹/私説劉崇曰)
(觀郭公之心終欲自取崇怒斬之/後殺湘隂崇始哭之為立祠祭享)設心乆矣特待釁而
後發耳豈真推之而不能去逃之而不能免者哉作史
者乃歸之將士裂黄旗以被體扶抱擁迫吾誰欺欺天
乎世宗榮太祖柴皇后兄守禮子也太祖無子飬以為
嗣封晉王太祖崩(甲寅/正月)即位(正月即位不改/號在位六年)帝器貌英
竒聰明剛果嗣位之初首違衆議大敗北漢於高平(立/十)
(五日劉崇引契丹冦三月北征宰相馮道等力諫止不/聼惟王溥勸行僅九日大敗之於潞州髙平縣髙原殺)
(其驍將僵尸滿/野崇百餘騎遁)斬樊愛能何徽以正軍令(兩大將當右/軍望風奔潰)
(歸數其/罪斬之)自是驕將惰卒始知所懼頓革五十餘年之弊
政且因以知宿衛諸軍之弊曰凡兵務精不務多乃大
簡禁旅(命宋/太祖)去其老羸升其精鋭由此兵精近代無比
高平既㨗慨然有削平天下之志命近臣著開邊策惟
王朴所獻以為攻取之道當先其易今唐為易圖取江
北以及江南嶺南巴蜀可𫝊檄而定燕北亦必望風内附
然後伺河東之間一舉可擒也帝欣然納之(乙夘朴北/部郎中未)
(幾遷諌議/知開封府)亡何西克秦鳯(乙夘伐蜀溥薦宣徽向訓與/鳯翔王景略偕行克秦州遂)
(取成階二州又克鳯州/禽大將王環五千人)南平江淮(丙辰親征淮南南唐/李璟稱臣奉正朔四)
(月駕還丁巳再駕夀州平十月三駕至戊午/春淮南悉平得州十四李璟舉江南國内附)北收三關
(己未北征契丹二月離京僅四十二日/關南悉平亦謂燕南得莫寧瀛三州)議取幽州以及
河東(北/漢)勢如破竹(適帝不/豫駕還)迹其武事亦可謂雄偉不常
者矣若夫按視澶鄆以塞河决免田廬之漂没(河自楊/劉至魏)
(博連年東潰浸數百里東北壞古堤灌齊棣諸州漂没/田廬重為民害甲寅各命穀按視澶鄆齊堤塞役徒六)
(萬一/月畢)浚胡盧河以限契丹河南始遂耕桑(乙夘春自是/契丹不涉河)
(民得/耕桑)大寒珍食自愧無功於民思為除害(乙卯冬與宰/相食曰兩日)
(大寒宫中珍食甚愧無功惟/冐矢石為人除害差可自安)慮征税早為民害定夏秋
限期(丙辰詔三司夏税以六月/秋税以十月起徵民便之)并鄉村置團耆絶公皂
侵擾(戊午詔諸州併鄉村率以/百户為團團置耆長三人)刻木為農夫蠶婦置諸
殿庭以示重本之意(戊/午)頒均田圖期一歲舉行(戊午見/唐元稹)
(均民租賦善之冩為圖頒天下先知期一年盡/均天下田又命三十四人分行諸州均定田租)減田羡
税至三萬八千頃(己未開封奏田税舊十萬二千頃令/羡四萬二千頃勑減三萬八千頃)
米貸淮南或慮不能償而曰民吾子也安在責其必償
哉其嘉惠元元之意為如何先儒(胡/氏)謂五代十二君愛
民者三(唐明宗周太/祖周世宗)帝為之最信斯言也至於謹選舉
則設四科以取士(丁巳設賢良方正能直言極諫經學/優深可為師法詳閑吏理逹於教化)
(四/科)嚴覆試以黜繆濫(戊午知舉劉濤放十五人上命/學士李昉覆試退出殆半貶濤)審
百官則詔羣臣極言得失以覘器略察能否(乙夘詔官/箴王闕則)
(有禄位者皆可言朕將覘/器略淺深知任用當否)王環以不降受賞(丙辰以唐/將環為衛)
(尉賞其/不降)劉仁贍以堅守䝉褒(丁巳唐仁贍守壽春不降/病危監軍降嘉其忠授中)
(書令鄆州節/度是日卒)李延鄒以不冩降表官其子(丁巳唐濠州/降李為録參)
(日大丈夫終不負國為叛/臣作降表殺之詔官其子)嚴續以盡忠獲存(戊午唐陳/覺矯帝命)
(令殺宰相嚴續不合拒命帝聞果如此續乃/忠臣朕為天下主豈教人殺忠臣哉竟免之)馮道以失
節被棄(甲寅道卒道自莊宗世貴顯厯五朝八姓/毎迎謁勸進君則興亡接踵道富貴自如)張美
以私恩見踈(乙夘美權三司初帝在澶州私有所求曲/為應副至是雖授利權終不以公忠待之)
擇宰輔則李濤詼諧(戊午兵書張昭薦濤為相上曰濤/詼諧與弟雖友愛謔浪無長㓜體)
(薄/之)王著嗜酒(同上學士著以舊幕府屢/欲相之以嗜酒無檢罷)皆不得入相魏
仁溥雖不由科第處權要而謙退引罪歸已以全活近
職果為不忝(己/未)其諸善政漕運給耗(乙夘晉以來不給吏/多虧折抵死詔毎斛)
(給耗/一斗)御苑録囚(汝州民父子寃死不伸帝親臨/御苑問實由是長吏皆親按獄)置監采
銅鑄錢廢天下佛寺三萬三百三十六銷佛像鍾罄鈸
鐸以付監禁私度僧尼(並同上勑寺院/非勑額者並廢)又可謂仁明有
為且不以無益害有益者矣載觀作新厯(丙辰王朴上/顯徳欽天厯)
(上親/製序)訪遺書(同上選朝臣/三十人校勘)定刑統(丁巳以律令煩雜命/官訓釋刪定為刑統)
興禮樂(戊午命舍人竇儼作大周通禮/正樂王朴獻律吕以定雅樂)皆為政之要者
迹其五六年間以枹鼓之隙設施舉措有如此者此猶
未也司馬氏稱其以信令御羣臣以正義責諸國江南
未服親犯矢石期於必克既服則愛之如子推誠盡言為
之逺慮宏規大度近於王道深為得之(己未唐鍾謨入/貢帝曰江南亦)
(治兵脩守備乎謨曰既臣大國不敢復爾帝曰不然向/則仇敵今則一家吾與汝國大義已定固保無虞然人)
(生難期至於後世則不可知歸語汝/王完城郭繕甲兵守要害為子孫計)獨惜其用法太嚴
小有不舉往往寘之極刑竹奉璘以捕盜不獲誅(甲寅/朱州)
(巡檢坐盜掠/商船不獲)孟漢卿以納藁取耗誅(漢卿大將軍坐監/納藁多取耗有司)
(言罪不至死/帝謂欲懲衆)陳渥檢田失實(乙夘渥郎官清苦/微累極形衆惜之)康儼橋
道不謹(丙辰濟州軍使坐駕幸/下蔡橋道不謹斬道左)孫延希役夫瓦中噉飯
(丁巳延希内供奉督脩永福殿/役夫瓦中噉飯大怒斬於市)侯希進不奉使者牒檢
視夏苖(命博士檢視宻州夏苖牒副使分檢/以不奉朝㫖不從帝怒遣使就斬)符令先袍
𥜗不辨(左藏庫使坐造南征軍袍𥜗/稽緩令先勲伐清謹皆寃之)其罪皆不至死而
加之極典馬道𤣥子死於賊而族死者二十四人(戊午/醫官)
(道𤣥訴宿州不勘賊上大怒遣端/明竇儼乗馹案之族死二十四人)刑傷於濫抑何太甚
又其大者左右無講學之臣欠格心事業人道之間亦
未免有虧柴守禮為本生父不能迎致奉飬使犯法殺
人莫可詰問(丁巳帝為太祖嗣無敢言者但以元舅處/之居洛優俸給未嘗至京嘗以小忿殺人)
(有司不敢/詰帝不問)符氏為李崇訓妻夫死家破納以為后豈足
以為天下母(符彦卿女適守貞子崇訓相者言當母天/下崇訓喜曰吾婦猶爾况我乎反遂决及)
(敗先刄弟妹次符氏匿幃下求不獲崇訓自剄兵入符/氏坐堂上叱曰吾父與郭公為昆弟不得無禮太祖歸)
(彦鄉及帝鎮澶/州太祖為取之)深為盛徳之累耳若夫大功未成中道
而殁天也非人之所能為也恭帝宗訓(世宗第/二子)七歲即
位(己未六月即位僅七/月禪位于宋夀十二)于時宋太祖(趙匡/𦙍)為殿前都檢
㸃聖徳隆興中外物情素所屬望契丹冦河東(庚申正/月鎮定)
(二州/馳奏)詔太祖帥兵北征師次陳橋驛諸軍大譟曰我輩
無主願策太尉為天子俄以黄袍加帝身扶策升馬擁
迫南歸尋降詔禪位于宋矣時顯徳七年庚申正月初
五日也周有國三君兩姓厯九年(起辛亥/終己未)而宋興焉
　　五代割據諸國
　　　按綱目諸國與梁唐晉漢周同在分書之列
日轂冥濛衆星争耀五代之亂四方割據者蠭起前蜀
王建許州舞陽人自唐昭宗大順二年(辛/亥)入成都為四
川節度使至天復三年(癸/亥)封蜀王明年用墨勑除官戊
辰僣稱帝至後唐莊宗同光三年(乙/酉)滅之凡二世(建/衍)統
州四十八合三十五年(起辛亥/終乙酉)吴楊行宻廬州合肥人
據淮南自唐昭宗景福元年(壬/子)破孫儒復入揚州至天
復二年(壬/戌)封呉王晉高祖天福二年(丁/酉)南唐李昇取之
凡四主(行宻渥/隆滨浦)統州二十八合四十六年(起壬子/終丁酉)閩王
審知光州固始人據福建自唐昭宗景福元年(壬/子)審知
兄潮攻范曄奄有閩國至光化元年(戊/午)加審知威武節
度使後封琅邪王朱温開平(己/巳)封閩王至晉出帝開運
三年(丙/午)南唐李璟滅之凡六主(番知延翰鏻/昶延義延政)統州五合五
十五年(起壬子/終丙子)呉越錢鏐杭州臨安人據兩浙自唐昭
宗乾寧二年(乙/夘)討董昌以功授鎮海鎮東軍節度使後
天祐三年(丙/申)封呉王至宋太宗太平興國三年(戊/寅)俶納
土國滅凡五主(鏐元瓘𢎞/佐𢎞倧俶)統州十三合八十四年(起乙/夘終)
(戊/寅)楚馬殷許州鄢陵人據湖南(潭/州)自唐昭宗乾寧三年
(丙/辰)刺潭州勸進朱温以殷為楚王至周太祖廣順元年
南唐李璟滅之凡六主(殷希声希蕚希/崇劉言王逵)統州二十三合
五十六年(起丙辰/終辛亥)南漢劉隱蔡州上蔡人據廣南自唐
哀帝天祐二年(乙/丑)為廣州節度使勸進朱温封王至宋
太祖開寳四年(辛/未)滅凡五主(隱龔玢/晟銀)統州四十七合六
十七年(起乙丑/終辛未)南平高季興陜州硤石人據荆南朱梁
開平(丁/夘)節度荆州後封王至宋太祖乾徳元年(癸/亥)滅凡
五主(季興從晦保/融保朂繼冲)統州三合五十七年(起丁夘/終癸亥)後蜀孟
知祥邢州龍岡人據西川唐莊宗同光三年(乙/酉)滅蜀知
祥以侍中治成都明年為東西川節度使後僣稱帝宋
太祖乾徳二年(甲/子)滅凡二主(知祥/昶)統州四十六合四十
年(起乙酉/終甲子)南唐李昪徐州人本姓李氏徐温飬以為子
(名知誥後/復姓更名)晉高祖天福二年(丁/酉)取呉遷據金陵僣稱帝
至宋太祖開寳八年(乙/亥)滅凡三主(昇景/煜)統州三十五合
三十九年(起丁酉/終乙亥)北漢劉旻漢高祖母弟據太原初名
崇湘隂公父以周太祖廣順元年(辛/亥)僣位晉陽(太原府/陽曲縣)
至宋太宗太平興國四年(己/卯)滅凡四主(旻鈞繼/恩繼元)統州十
一合二十九年(起辛亥/終己卯)　(此篇並係南/宫氏講義文)
　
　
　
　
　
　
　
　
　
　
　
　
　史纂通要巻十七
